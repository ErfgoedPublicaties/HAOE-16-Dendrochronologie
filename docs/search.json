[
  {
    "objectID": "index.html#woord-vooraf",
    "href": "index.html#woord-vooraf",
    "title": "Dendrochronologie en erfgoedonderzoek",
    "section": "Woord vooraf",
    "text": "Woord vooraf\nOp deze website vind je de online versie van Dendrochronologie en erfgoedonderzoek. Deze handleiding werd in 2017 gepubliceerd door het agentschap Onroerend Erfgoed en is als pdf te downloaden op de Open Archives Repositiry (OAR).\nMet deze online versie willen we kleine aanpassingen aan de originele uitgave, veranderende inzichten en nieuwe toepassingen van dendrochronologie binnen het erfgoedonderzoek - op basis van recente wetenschappelijke ontwikkelingen - sneller ontsluiten. De basis van deze handleiding blijft de originele uitgave, maar hier kan je steeds de meest actuele versie raadplegen."
  },
  {
    "objectID": "index.html#citeren",
    "href": "index.html#citeren",
    "title": "Dendrochronologie en erfgoedonderzoek",
    "section": "Citeren",
    "text": "Citeren\nGelieve te citeren als: \nHaneca K. (2022-10-28). Dendrochronologie en erfgoedonderzoek. Handleiding agentschap Onroerend Erfgoed (v 1.1.3), Brussel. https://hanecakr.github.io/handleidingDendro/\nOorspronkelijke gepubliceerd als: \nHaneca K. (2017). Dendrochronologie en erfgoedonderzoek, Handleiding agentschap Onroerend Erfgoed 16, Brussel. doi: https://doi.org/10.55465/WRTE1679."
  },
  {
    "objectID": "index.html#de-auteur",
    "href": "index.html#de-auteur",
    "title": "Dendrochronologie en erfgoedonderzoek",
    "section": "De auteur",
    "text": "De auteur\n\n\n\nDr. Kristof Haneca is erfgoedonderzoeker bij het agentschap Onroerend Erfgoed en gespecialiseerd in dendrochronologie."
  },
  {
    "objectID": "00_dendro_wijzigingen.html",
    "href": "00_dendro_wijzigingen.html",
    "title": "Updates",
    "section": "",
    "text": "In het overzicht hier onder worden de belangrijkste wijzigingen ten opzichte van de originele publicatie uit 2017 opgesomd in chronologische volgorde.  \n\nv 1.0.0 (15-09-2020): handleiding Dendrochronologie en erfgoedonderzoek online te raadplegen [https://hanecakr.github.io/handleidingDendrochronologie/], zoals gepubliceerd door K. Haneca in 2017.\n\n\n\nv 1.1.0 (25-09-2020):\n\nNummering en volgorde hoofdstukken aangepast.\nHoofdstuk Onderzoeksvragen opgedeeld in meerdere sub-secties.\nNieuwe figuur in de Inleiding (doorsnede stam).\nNieuwe figuren in het hoofdstuk Interpretatie.\nExtra foto’s toegevoegd aan hoofdstukken Bemonsteren en Bewaren.\n\n\n\n\nv 1.1.1 (28-09-2020):\n\nHoofdstuk Interpretatie verder uitgebreid.\n\n\n\n\nv 1.1.2 (23-12-2021):\n\nNieuw bootstrap4 theme.\n\n\n\n\nv 1.1.3 (28-10-2022):\n\nOmschakelen van bookdown naar quarto.\nAangepaste layout website."
  },
  {
    "objectID": "01_dendro_intro.html#dendrochronologie-in-het-erfgoedonderzoek",
    "href": "01_dendro_intro.html#dendrochronologie-in-het-erfgoedonderzoek",
    "title": "1  Inleiding",
    "section": "1.1 Dendrochronologie in het erfgoedonderzoek",
    "text": "1.1 Dendrochronologie in het erfgoedonderzoek\nDendrochronologie is de studie van groeiringen in houtige planten. Het is binnen de natuurwetenschappen een sterk uitgebouwd onderzoeksdomein met een eigen methodologie, dat ook daarbuiten vele praktische toepassingen kent. Binnen de erfgoedwereld bedienen het archeologisch, het historisch en het bouwhistorisch onderzoek zich van de resultaten van de dendrochronologie. En toch is niet iedereen binnen deze vakgebieden reeds ten volle op de hoogte van de mogelijkheden van het dendrochronologisch onderzoek. Nog te vaak verdwijnt oud hout, zonder dat het onderzocht is, bij archeologische opgravingen, bij de restauratie van bouwkundig erfgoed of bij de omgang met levend houtig erfgoed in onze landschappen.\n\nDendrochronologie is de meest precieze natuurwetenschappelijke dateringstechniek.\n\nHet onderwaarderen van oud hout als informatiebron in de context van erfgoedstudies heeft vooral te maken met een onderschatting van het potentieel aan informatie dat dendrochronologisch onderzoek kan bieden, niet enkel in een puur wetenschappelijke context maar ook in dossiers rond bescherming, behoud, beheer en studie van het boven- en ondergrondse erfgoed. Bovendien is er grote onzekerheid over wat een keuze van materiaal of staalname voor dendrochronologisch onderzoek precies inhoudt. Om de nodige kennis en ervaring te versterken, is wat toelichting op zijn plaats. Deze praktische handleiding probeert dan ook de belangrijkste principes van jaarringenonderzoek, mogelijke onderzoeksvragen en de nodige aandachtspunten bij een staalname scherp te stellen. Om tot een correcte interpretatie van de resultaten van een dendrochronologisch onderzoek te komen, worden een aantal praktische voorbeelden gegeven."
  },
  {
    "objectID": "01_dendro_intro.html#leeswijzer",
    "href": "01_dendro_intro.html#leeswijzer",
    "title": "1  Inleiding",
    "section": "1.2 Leeswijzer",
    "text": "1.2 Leeswijzer\nIn wat volgt, worden eerst de basisprincipes (hoofdstuk 2 van de dendrochronologie kort behandeld. Vanuit deze kennis worden een aantal onderzoeksvragen (hoofdstuk 3) geformuleerd, relevant voor het onderzoek van houten constructies en voorwerpen met erfgoedwaarde, rekening houdend met een aantal randvoorwaarden (hoofdstuk 4). Het dendrochronologisch onderzoek kan daarna starten met de staalname. In deze handleiding worden enkele praktische richtlijnen meegegeven voor het nemen van de meest geschikte stalen van stukken hout met erfgoedwaarde (hoofdstuk 5). De bewaring (hoofdstuk 6) van de stalen, de documentatie (hoofdstuk 7) die deze stalen moet vergezellen en de uiteindelijke analyse (hoofdstuk 8) worden eveneens toegelicht. Na het opmeten en de analyse door de specialist is uiteraard een correcte rapportage van de resultaten (hoofdstuk 9) nodig vooraleer men tot een correcte interpretatie van de onderzoeksresultaten kan komen (hoofdstuk 10). Mocht een dendrochronologisch onderzoek uiteindelijk toch niet het gewenste resultaat opleveren, kan de wisselwerking met radiokoolstofdatering alsnog een uitweg bieden (hoofdstuk 11)."
  },
  {
    "objectID": "02_dendro_principes.html#van-cel-tot-jaarring",
    "href": "02_dendro_principes.html#van-cel-tot-jaarring",
    "title": "2  Basisbegrippen",
    "section": "2.1 Van cel tot jaarring",
    "text": "2.1 Van cel tot jaarring\nBomen vormen elk groeiseizoen een nieuwe laag houtcellen. Deze ontstaan door celdeling in het cambium, een uiterst dun laagje weefsel net onder de bast bevindt (fig. 2.1). Vanuit het cambium worden naar de binnenzijde van de boom stamcellen gevormd die zich daarna verder ontwikkelen tot houtcellen. Naar de buitenzijde ontwikkelen de stamcellen zich tot de bast. De activiteit van het cambium is echter niet continu. In streken met een gematigd klimaat valt de activiteit van het cambium stil tijdens de winter. De bomen zijn dan in rust en er is geen actieve celdeling. Het nieuwe groeiseizoen start in het voorjaar, wanneer de temperatuur opnieuw stijgt en de dagen langer worden. Op dat moment wordt het cambium terug actief en wordt geleidelijk een nieuwe laag hout (= groeiring) gevormd. In het najaar stop de houtaanwas en wordt het actieve groeiseizoen afgesloten. Op een dwarse doorsnede van een tak of stam zijn de afzonderlijke groeiringen te herkennen als concentrische cirkels. Aangezien in onze (klimatologische) regio één groeiseizoen altijd binnen één kalenderjaar valt, is jaarring een perfect synoniem voor groeiring. In Mediterraan gebied of in de tropen is dit niet altijd het geval, en betekent ‘groeiring’ niet noodzakelijk hetzelfde als ‘jaarring’.\n\n\n\nFiguur 2.1: Doorsnede van een stam of tak, met aanduiding van een aantal weefseltypes en anatomische kenmerken\n\n\nIn het voorjaar start de aanmaak van een nieuwe laag hout. Dit voorjaarshout, ook vroeghout genoemd, is bij veel houtsoorten iets meer poreus in vergelijking met het hout dat later in het groeiseizoen wordt gevormd: het zogenaamde laathout of zomerhout. In het najaar stopt de aanmaak van nieuw hout en gaat het cambium in rust, tot aan het volgende voorjaar. Dan herneemt de cyclus en wordt opnieuw vroeghout aangemaakt. Daardoor vormt er zich steeds weer een abrupte overgang van laathout naar vroeghout, met hun kenmerkende verschillen in de opbouw van het houtweefsel. Dit zorgt ervoor dat de jaarringen meestal goed van elkaar te onderscheiden zijn."
  },
  {
    "objectID": "02_dendro_principes.html#jaarringpatronen",
    "href": "02_dendro_principes.html#jaarringpatronen",
    "title": "2  Basisbegrippen",
    "section": "2.2 Jaarringpatronen",
    "text": "2.2 Jaarringpatronen\nDe groeiringen in een boom vormen zich niet gelijkmatig. Afhankelijk van de jaarlijkse weeromstandigheden, de globale schommelingen in het klimaat, of de lokale omstandigheden waarin een boom moet groeien, vormen zich bredere of smallere groeiringen.\nHet registreren van de jaarringen op een stuk hout is het vertrekpunt van een dendrochronologisch onderzoek. Met ‘registreren’ wordt (meestal) het opmeten van de breedte van elke jaarring bedoeld. Het is daarbij niet enkel de breedte van elke individuele ring die van belang is, maar vooral het patroon gevormd door de opeenvolging van bredere en smallere ringen. Dit patroon weerspiegelt de opeenvolging van jaren met goede groeiomstandigheden (brede ringen) en minder gunstige groeiseizoenen (smalle ringen). Aangezien de groeiomstandigheden onvoorspelbaar en onregelmatig zijn en van jaar tot jaar verschillen, vormen de jaarringen op elk stuk hout een uniek patroon, vergelijkbaar met een streepjescode, karakteristiek voor een bepaalde tijdsperiode.\n\n\n\nDe jaarringen op een stuk hout vormen een uniek patroon, vergelijkbaar met een streepjescode, karakteristiek voor een bepaalde tijdsperiode.\n\n\nAangezien de opbouw van het jaarringpatroon in een boom voor een deel gestuurd wordt door klimatologische omstandigheden, kan het jaarringpatroon van meerdere bomen uit een zelfde gebied en binnen eenzelfde tijdsperiode opvallende gelijkenissen vertonen. De individuele bomen reageren immers op dezelfde omgevingsprikkels, die van jaar tot jaar variëren. Daardoor kunnen de jaarringpatronen van bomen die binnen een zelfde regio of klimatologische zone groeien met elkaar gesynchroniseerd worden. Dat wil zeggen dat we die ene, onderlinge positie vinden waarbij alle jaarringpatronen synchroon lopen (fig. 2.2).\n\n\n\nFiguur 2.2: Twee stukken historisch bouwhout waarvan de opgemeten jaarringbreedtes worden weergegeven in een grafiek. De twee jaarringreeksen vertonen onderling een sterk gelijklopend patroon."
  },
  {
    "objectID": "02_dendro_principes.html#synchroniseren",
    "href": "02_dendro_principes.html#synchroniseren",
    "title": "2  Basisbegrippen",
    "section": "2.3 Synchroniseren",
    "text": "2.3 Synchroniseren\nSynchronisatie of crossdating is het basisprincipe van de dendrochronologie. Hierbij wordt er vanuit gegaan dat bomen die over een bepaalde tijdsperiode gelijkaardige groeiomstandigheden ondervinden (klimaat, bodem, hoogteligging, …), ook een gelijkaardig jaarringpatroon zullen ontwikkelen. Daardoor kunnen jaarringreeksen van een specifieke boomsoort uit een bepaalde regio onderling, tot op het kalenderjaar precies, gesynchroniseerd worden op basis van de unieke afwisseling van brede en smalle ringen. Zo sporen we op meerdere stukken hout of bij bomen de jaarringen op die in hetzelfde jaar werden gevormd.\nBij het synchroniseren/crossdaten van jaarringpatronen wordt dankbaar gebruik gemaakt van statistische parameters die de overeenkomst tussen jaarringreeksen in een getal uitdrukt. De overeenkomst moet dan hoger liggen dan een bepaalde drempelwaarde vooraleer we de jaarringreeksen aan elkaar vastpinnen. Maar ook een visuele appreciatie van de overeenkomst tussen twee of meerdere jaarringreeksen is onontbeerlijk om tot een betrouwbaar resultaat te komen."
  },
  {
    "objectID": "02_dendro_principes.html#kalenders",
    "href": "02_dendro_principes.html#kalenders",
    "title": "2  Basisbegrippen",
    "section": "2.4 Kalenders",
    "text": "2.4 Kalenders\nEen verzameling van meerdere gesynchroniseerde jaarringpatronen afkomstig van bomen die groeiden in een zelfde regio, kunnen gebundeld worden tot één jaarringkalender, of jaarringchronologie (= chronologie, referentiekalender, middelcurve, …). Zo een referentiekalender kan een langere tijdsperiode overspannen dan de individuele jaarringreeksen waaruit ze is opgebouwd (fig. 2.3). Dat kan indien oudere stukken hout zijn opgemeten, waarvan het jaarringpatroon overlapt met het jaarringpatroon van meer recente stukken hout. Weten we van één reeks in welk kalenderjaar de laatste groeiring werd gevormd, dan is de referentiekalender absoluut gedateerd. Bij zo een chronologie is geweten in welk kalenderjaar elke ring werd gevormd. Is dit niet het geval, hebben we m.a.w. geen link tussen de jaarringen en de overeenstemmende kalenderjaren, dan kunnen synchroniserende jaarringreeksen toch samengevoegd worden in een zogenaamd ‘zwevende’ chronologie. In dit geval is de chronologie niet absoluut gedateerd. Wel kunnen de individuele stukken hout dan ten opzichte van elkaar chronologisch geordend worden, zonder dat er evenwel een ijking met een kalenderdatum mogelijk is.\nHet jaarringpatroon op een stuk historisch bouwhout, houten object of archeologische vondst laat toe de ouderdom van het hout exact te achterhalen. Dat gebeurt door het opgemeten groeiringpatroon te vergelijken met lange, absoluut gedateerde referentiekalenders. Indien een duidelijke visuele en statistisch betrouwbare overeenkomst wordt gevonden tussen het opgemeten jaarringpatroon en één of meerdere referentiekalenders, is meteen geweten in welk kalenderjaar elke jaarring werd gevormd. Dit maakt van dendrochronologie de meest precieze natuurwetenschappelijke dateringstechniek.\n\n\n\nFiguur 2.3: Stukken hout kunnen op basis van het jaarringpatroon, tot op het jaar precies, t.o.v. elkaar gesynchroniseerd worden. Met de opgemeten en gesynchroniseerde jaarringpatronen (= de breedte van elke groeiring) kan een middelcurve (= chronologie = jaarringkalender) berekend worden (rode curve). Een chronologie geeft de gemiddelde jaarringbreedte weer voor elke jaar."
  },
  {
    "objectID": "03_dendro_onderzoeksvragen.html#dateren",
    "href": "03_dendro_onderzoeksvragen.html#dateren",
    "title": "3  Onderzoeksvragen",
    "section": "3.1 Dateren",
    "text": "3.1 Dateren\nDe meest populaire toepassing van de dendrochronologie binnen het erfgoedonderzoek is ongetwijfeld het dateren van houten constructies en voorwerpen. Dit kan zowel worden toegepast op archeologisch, bouwkundig als roerend erfgoed. Vanuit methodologisch standpunt is er geen verschil tussen het analyseren van hout uit de bekisting van een Romeinse waterput, balken in een middeleeuwse dakkap, een houten sculptuur of schilderijpanelen. Het zijn immers allemaal objecten gemaakt uit stukken hout, waar groeiringen op te zien zijn. Bij een daterend dendrochronologisch onderzoek wordt de veldatum van een boom zo precies mogelijk bepaald. De veldatum is het kalenderjaar waarin een boom werd gekapt, of in het geval van subfossiele bomen - dit zijn bomen die zonder ingrijpen van de mens zijn afgestorven en bewaard gebleven in de ondergrond - het jaar waarin de boom is afgestorven.\nHet is met andere woorden niet het object of de structuur zelf die wordt gedateerd, maar het afsterven van de boom waarvan het hout afkomstig is. Aangezien er vaak een directe relatie is, of kan vermoed worden, tussen het kappen van een boom en het gebruik van zijn hout, heeft de datering van het afsterven van de boom een duidelijke relatie met het tijdstip waarop de houten structuur of het object werd gemaakt. Hergebruik van ouder bouwhout, latere herstellingen met ‘jonger’ hout of het jarenlang laten drogen van houten panelen vooraleer ze in gebruik te nemen, moet waar nodig uiteraard ook in rekening gebracht worden.\nEen datering van meerdere objecten of structuren binnen een zelfde archeologische site, of meerdere fasen in een historisch gebouw kan uitsluitsel geven over de gelijktijdigheid of onderlinge positie in de tijd van deze structuren of sporen. Ook bij een stuk hout zonder exacte dendrochronologische datering kan het opmeten van het jaarringpatroon een antwoord bieden op de vraag of bepaalde houten elementen op hetzelfde tijdstip werden gemaakt. In sommige gevallen zijn de overeenkomsten in het groeipatroon immers zo markant dat kan worden besloten dat houten elementen uit een zelfde boom zijn gehaald.\nEen dendrochronologische datering kan in sommige gevallen ook de authenticiteit van objecten bevestigen of ontkrachten. Een paneelschilderij of viool waarvan bepaalde elementen (bv. een individuele plank of het bovenblad) door een dendrochronologische analyse na het overlijden van de artiest of instrumentenbouwer worden gedateerd, kan onmogelijk door die persoon zijn gemaakt."
  },
  {
    "objectID": "03_dendro_onderzoeksvragen.html#herkomst-en-handel",
    "href": "03_dendro_onderzoeksvragen.html#herkomst-en-handel",
    "title": "3  Onderzoeksvragen",
    "section": "3.2 Herkomst en handel",
    "text": "3.2 Herkomst en handel\nNaast een exacte datering slaagt een dendrochronologisch onderzoek er dikwijls ook in om een idee te geven over het herkomstgebied van het hout - dit is de regio waar de boom oorspronkelijk is gegroeid. Bij een herkomstbepaling (Eng.: dendro-provenancing) wordt het groeipatroon van een stuk hout vergeleken met referentiekalenders uit verschillende streken. Op die manier wordt nagegaan met welke regionale referentiekalenders de beste overeenkomst optreedt. Regionale referentiekalenders zijn opgebouwd met hout afkomstig uit één welbepaalde regio, maar de omvang van een regio is daarbij wel sterk variabel. Zo bestaan er kalenders die zijn samengesteld met gedateerde groeiringreeksen uit een groot gebied zoals Zuid-Duitsland, terwijl andere enkel hout uit één bepaalde stad (bv. Gdansk, Polen) of uit een kleine regio (bv. Vlaanderen) vertegenwoordigen. Door het herkomstgebied te bepalen krijgen we meer inzicht in de vroegere handel in (bouw)hout. Dit is niet onbelangrijk voor een regio als Vlaanderen waar vanaf de middeleeuwen aanzienlijke hoeveelheden kwaliteitsvol hout werden geïmporteerd. Deze toepassing van het dendrochronologisch onderzoek laat toe om het onderscheid te maken tussen lokaal en geïmporteerd hout. Dit laatste is zeker van belang bij vondsten die niet noodzakelijk ter plaatse zijn gemaakt. Denken we bijvoorbeeld aan tonnen die als verpakkingsmateriaal werden gebruikt, (beschilderde) panelen, meubilair of sculpturen, allemaal goederen die over grote afstanden konden verhandeld worden. Maar ook een (middeleeuwse) dakkap is vaak opgetrokken uit balken die werden aangevoerd uit verafgelegen en meer bosrijke gebieden. En zeker bij scheepshout is de vindplaats van een wrak of scheepsonderdeel zelden dezelfde plek waar het schip werd gebouwd.\n\n\n\nFiguur 3.1: Tonnen, wandpanelen en een dakkap gemaakt uit geïmporteerd eikenhout"
  },
  {
    "objectID": "03_dendro_onderzoeksvragen.html#bosbeheer-en-exploitatie",
    "href": "03_dendro_onderzoeksvragen.html#bosbeheer-en-exploitatie",
    "title": "3  Onderzoeksvragen",
    "section": "3.3 Bosbeheer en exploitatie",
    "text": "3.3 Bosbeheer en exploitatie\nHet aandeel van lokaal versus geïmporteerd hout kan ook een indicator zijn voor de natuurlijke omgeving in het verleden (beschikbaarheid van lokaal hout) en veranderingen daarin (ontbossing). Daarnaast zijn in archeologisch hout, historisch bouwhout of subfossiele boomstammen soms trends of verstoringen in het jaarringpatroon op te merken die wijzen op plots veranderde groeiomstandigheden (langdurige overstroming, stijging grondwatertafel, …), calamiteiten (bosbrand) of ingrepen van de mens (regelmatige snoei, hakhoutbeheer, …). Daardoor kan dendrochronologisch onderzoek ook een belangrijke bijdrage leveren aan de reconstructie van de samenstelling, ontwikkeling en exploitatie van de vegetatie in het verleden. Hierbij wordt het dendrochronologisch onderzoek best gekoppeld aan ecologische informatie afgeleid uit archeobotanisch (houtsoortidentificatie, palynologie, identificatie van zaden en vruchten, …), archeozoölogisch (insectenresten, …) en/of bodemkundig onderzoek.\nAangezien zowel de leeftijd van de bomen op het moment dat ze omgehakt werden kan afgeleid worden (of benaderd) als de breedte van de jaarringen, krijgt men zo een beeld van de groeisnelheid en ouderdom van de bomen. Snelgegroeide, jonge bomen komen mischien wel uit een (jong of herstellend) bos met een open structuur waar bomen onderling nog niet al te sterk met elkaar wedijveren voor licht en nutriënten, of waren aangeplant langs een akker of weiland, of kenden een door de mens gestuurd bosbeheer (bvb. hakhout, middelhout, …). Traag gegroeide en oude bomen wijzen dan weer op een dicht, gesloten en donker bos waar de kruinen van de bomen met elkaar in competitie staan om voldoende licht te ontvangen. Let wel, de trage groei (smalle ringen) slaat vooral op de diktegroei van de stam en zegt niet noodzakelijk meer over de hoogte van de bomen."
  },
  {
    "objectID": "03_dendro_onderzoeksvragen.html#levende-bomen",
    "href": "03_dendro_onderzoeksvragen.html#levende-bomen",
    "title": "3  Onderzoeksvragen",
    "section": "3.4 Levende bomen",
    "text": "3.4 Levende bomen\nOok bij levende vegetatie met erfgoedwaarde - denken we aan monumentale bomen - kan dendrochronologie een antwoord bieden op een aantal vragen. De meest evidente toepassing is het bepalen van de leeftijd van een (monumentale) boom. De huidige toestand en vitaliteit van een levende, monumentale boom is daarbij van groot belang. Veel oude bomen ontwikkelen op hoge leeftijd immers kernrot, waarbij het hout in de kern van de boom langzaam wegrot. Dot zorgt ervoor dat in dit binnenste deel van de stam de jaarringen niet meer kunnen geregistreerd worden. De leeftijdsbepaling zal dan een inschatting inhouden van het aantal weggerotte jaarringen.\nEen grondige analyse van het groeiringpatroon kan ook meer duidelijkheid scheppen over het vroegere beheer van de boom: bijvoorbeeld het regelmatig snoeien of knotten. Het intensief en soms regelmatig herhaald snoeien van takken zorgt er voor dat de kruin van een boom beperkt blijft en daardoor ook minder bladeren vormt. Dat beperkt dan weerd de opname van \\(CO_2\\) en - via fotosynthese - dus ook de aanmaak van de basiselementen waaruit nieuwe houtcellen worden aangemaakt. De boom kan de groeiseizoenen die volgen op een intensieve snoei daardoor minder nieuw hout aanmaken en vormt dan een aantal smallere ringen, die we kunnen herkennen in het jaarringpatroon.\n\n\n\nFiguur 3.2: Stamdoorsnede van een oude eik waarin er stukken shrapnel uit de Eerste Wereldoorlog aanwzig zijn en het hout lokaal donker kleuren"
  },
  {
    "objectID": "03_dendro_onderzoeksvragen.html#klimaat",
    "href": "03_dendro_onderzoeksvragen.html#klimaat",
    "title": "3  Onderzoeksvragen",
    "section": "3.5 Klimaat",
    "text": "3.5 Klimaat\nDaarnaast zijn jaarringreeksen ten slotte ook te beschouwen als archieven van klimatologische gegevens. De groei van bomen wordt immers voor een deel gestuurd door het heersende klimaat en de schommelingen in temperatuur en neerslag van jaar tot jaar. Onderzoek naar de relatie tussen klimaatsvariabelen (metingen van temperatuur, neerslag, …) en jaarringkarakteristieken (breedte van de jaarringen, verschillen in densiteit, …) noemen we dendro-klimatologie. Indien een relatie wordt gevonden tussen een jaarringvariabele en één of meerdere klimaatsvariabelen zoals maandelijkse neerslag, gemiddelde temperatuur of een droogte-index, kunnen lange jaarringkalenders gebruikt worden om het klimaat in het verleden te reconstrueren.\nEen dergelijke analyse is echter enkel mogelijk met een grote dataset aan klimaatgevoelige jaarringreeksen. Dit laatste is dikwijls een probleem in de Lage Landen, met een gematigd zeeklimaat, waar de groeiomstandigheden voor bomen zelden limiterend zijn.\nRecent ontwikkelde technieken, waarbij de aanwezige zuurstofisotopen in jaarringen worden gemeten, hebben het potentieel om op termijn klimaatreconstructies mogelijk te maken in onze regio, gebaseerd om lokale jaarringreeksen."
  },
  {
    "objectID": "04_dendro_randvoorwaarden.html#houtsoort",
    "href": "04_dendro_randvoorwaarden.html#houtsoort",
    "title": "4  Randvoorwaarden en basisbegrippen",
    "section": "4.1 Houtsoort",
    "text": "4.1 Houtsoort\nNiet alle houtsoorten komen in aanmerking voor een daterend dendrochronologisch onderzoek. Sommige boomsoorten vormen in onze streken immers een jaarringpatroon dat zich niet of nauwelijks laat synchroniseren. Daarom zal een dendrochronologische analyses steeds starten met het bepalen van de houtsoort. Hout is opgebouwd uit verschillende types van cellen die samen een aantal kenmerkende weefsels vormen, karakteristiek voor elke houtsoort. Om de houtsoort te bepalen op basis van de anatomische opbouw van het hout moeten de weefsels en celtypes met behulp van een microscoop bestudeerd worden vanuit drie gezichtspunten: het transversaal, radiaal en tangentiaal vlak.\nOp het transversaal vlak - ook wel het ‘kopse’ vlak genoemd, wat overeen komt met een dwarse doorsnede van een stam of tak - is het met behulp van een vergrootglas of microscoop mogelijk om op basis van de geobserveerde celstructuren en weefsels de houtsoort te bepalen. Een eerste belangrijk kenmerk bij loofhout is de schikking van de houtvaten. Deze vaten - die op het transversaal vlak te zien zijn als poriën - vormen een netwerk van kanalen waarbinnen zich de sapstroom van de wortels naar de bladeren afspeelt. De schikking van die vaten binnen een jaarring kan gelijkmatig zijn (verspreidporig hout) of geordend in banden waarbij tevens ook de diameter van de vaten sterk kan verschillen (ringporig hout), of volgens een aantal tussenvormen (semi-ringporig). Op het transversaal vlak zijn ook straalvormige weefsels te zien die georienteerd zijn van het merg naar de schors: de houtstralen (fig. 4.1). De opslag en het inwaarts transport van water en voedingsstoffen is hun belangrijkste functie. De breedte van die houtstralen, die op het tangentiaal vlak accuraat is waar te nemen, en hun opbouw (best waar te nemen op het radiaal vlak) is vaak een belangrijk kenmerk om soorten van elkaar te onderscheiden. Naaldhout heeft een veel eenvoudiger opbouw dan hout van loofbomen en bestaat hoofdzakelijk uit een celtype dat zowel instaat voor het transport van voedingstoffen en de nodige stevigheid garandeert (fig. 4.3). Bij naaldhout zijn op het transversaal vlak soms ook ronde doorboringen te zien, maar dit zijn geen vaten maar harskanalen. De combinatie van alle kenmerken die waarneembaar zijn op het transversaal, tangentiaal en radiaal vlak van het hout, laat toe om te bepalen tot welke botanische familie of genus een boom behoort, en dikwijls zelfs tot welke soort.\nIn Vlaanderen is er binnen het erfgoedonderzoek op houten objecten en structuren een onbetwistbare hoofdrolspeler: de eik. Deze benaming omvat twee verschillende botanische soorten: nl. zomer- en wintereik (resp. Quercus robur en Q. petraea), die weliswaar een zeer vergelijkbare houtanatomie hebben. Bij een daterend dendrochronologisch onderzoek moet tussen beide soorten geen onderscheid gemaakt worden, aangezien ze onder vergelijkbare groeiomstandigheden een gelijkaardig jaarringpatroon ontwikkelen. Deze houtsoort laat zich bovendien vrij gemakkelijk herkennen, zowel in natte (bij archeologisch terreinonderzoek) als droge toestand (constructiehout in bouwkundig erfgoed of bij sculpturen en paneelschilderijen). Door de microscopische opbouw van het hout te bekijken, kan je op vrij eenvoudige wijze vaststellen of het eikenhout betreft. Maar een aantal kenmerken zijn ook met het blote oog, of met behulp van een loep (10x), gemakkelijk te observeren. Daarvoor snij je op het kopse vlak (= het transversaal vlak, fig. 4.1) een kleine zone glad, met een scherp breekmes, scheermesje of scalpel (veiliger!). Je kan besluiten dat het om eikenhout gaat indien volgende kenmerken duidelijk waarneembaar zijn met het blote oog, of met behulp van een loep (10x) (fig. 4.1):\n\n\n\nduidelijk herkenbare groeiringen op het kopse vlak (transversaal),\neen poreuze zone (= lentehout of vroeghout) met grote vaten (te herkennen als gegroepeerde, ronde poriën) afgewisseld met een zone zonder duidelijk te observeren vaten (zomerhout of laathout),\nmet het blote oog herkenbare, brede, licht glanzende houtstralen die vanuit de kern naar de schors toe lopen.\n\n\n\n\n\n\nFiguur 4.1: Detailopname van het transversaal (= kopse) vlak van een eiken stam.\n\n\nOp het radiaal vlak zijn dikwijls ‘spiegels’ te zien op het eikenhout: dit zijn glanzende, brede lijnen met een soms grillig verloop. Het zijn de houtstralen die in de lengterichting worden aangesneden. Aan de buitenzijde van het stamhout is bij eik ook een blekere zone te zien. Dit is het spinthout (zie verder), wat bij eik typisch bleker gekleurd is dan het kernhout.\n\nEikenhout kan je met het blote oog (of met een handloep) vrij gemakkelijk herkennen aan de hand van enkele typische kenmerken.\n\n\n\n\nFiguur 4.2: Detailopname van een stuk eikenhout gevonden bij archeologisch veldonderzoek. Op het kopse vlak zijn alle houtanatomische structuren die kenmerkend zijn voor eikenhout - zoals de grote vaten in het vroeghout en de brede houtstralen - duidelijk te observeren. De blekere zone aan de buitenzijde is het spinthout.\n\n\nOok andere loofhoutsoorten, zoals beuk (Fagus sylvatica), es (Fraxinus excelsior) en olm (Ulmus spp.) hebben in onze streken een zeker potentieel voor daterend dendrochronologisch onderzoek, al zijn er beduidend minder referentiekalenders ter beschikking.\nNaaldhoutsoorten als zilverspar (Abies alba), fijnspar (Picea abies) en grove den (Pinus sylvestris) komen eveneens in aanmerking voor daterend dendrochronologisch onderzoek. Naaldhout heeft een eenvoudiger opbouw dan loofhout. Bij grove den zijn met een handloep ook buisvormige kanalen te zien, maar deze zijn niet zo talrijk en ook niet gegroepeerd (fig. 4.3). In tegenstelling tot bij loofhout zijn dit geen vaten, maar harskanalen. Bij ons wijst dendrochronologisch onderzoek van naaldhout dikwijls uit dat het werd aangevoerd uit regio’s waar grove den, fijnspar of zilverspar - in tegenstelling tot Vlaanderen - wel van nature voorkomt. In onze streken werd naaldhout pas vanaf de 18de eeuw aangeplant.\n\n\n\nFiguur 4.3: Detailopname van een stuk grove den. De cirkelvormige structuren op het transversaal vlak zijn harskanalen."
  },
  {
    "objectID": "04_dendro_randvoorwaarden.html#aantal-ringen",
    "href": "04_dendro_randvoorwaarden.html#aantal-ringen",
    "title": "4  Randvoorwaarden en basisbegrippen",
    "section": "4.2 Aantal ringen",
    "text": "4.2 Aantal ringen\nDe ervaring leert dat een stuk hout enkel geschikt is voor daterend dendrochronologisch onderzoek indien er minstens 70 groeiringen af te lezen zijn op een dwarse doorsnede. Indien het opgemeten groeiringpatroon korter is, kan een eventuele overeenkomst met een referentiekalender nooit met zekerheid gevalideerd worden - zowel statistisch als louter visueel. Globaal gezien kan je stellen dat hoe meer ringen er kunnen opgemeten worden op een stuk hout (= hoe langer het jaarringpatroon), des te hoger de kans op een geslaagde datering.\n\n\n\nFiguur 4.4: Drie stukken eikenhout. Het stuk bovenaan is snel gegroeid en heeft ca. 31 brede ringen, het stuk onderaan is traag gegroeid en telt ca. 92 smalle jaarringen. Bij het middelste stuk is het jaarringpatroon sterk verstoord. Bij de onderste twee stukken is het spinthout zwaar aangetast door insectenvraat.\n\n\nHet aantal ringen dat te zien is op een stuk hout hangt in grote mate samen met de groeisnelheid van de boom. Indien een boom traag is gegroeid, zullen in het hout smalle groeiringen te zien zijn; een boom die snel is gegroeid zal in zijn stam brede groeiringen gevormd hebben (fig. 4.4 en fig. 4.5). Dit heeft tot gevolg dat zelfs grote stukken hout, als ze afkomstig zijn van een snel gegroeide boom, toch nog te weinig groeiringen kunnen hebben om tot een sluitende datering te komen. De diameter van een stuk hout is dus van minder belang dan de groeisnelheid van de boom.\n\n\n\nFiguur 4.5: Drie plankjes uit eikenhout. (a) Snel gegroeid eikenhout met brede jaarringen. Dit stuk is kwartiers gezaagd (= loodrecht op de jaarringen). Op het radiaal vlak zijn glanzende spiegels te zien. Dit zijn de houtstralen die overlangs worden aangesneden. (b) Traag gegroeid stuk eikenhout met heel smalle jaarringen. Deze plank is dosse gezaagd. (c) Een stuk subfossiel eikenhout met een gemiddelde en regelmatige groei. De pijlen wijzen in de richting van de bast.\n\n\nDaarnaast wordt het aantal voor een datering bruikbare jaarringen ook bepaald door de wijze waarop de stam is verzaagd of gekliefd. Het verspanen van een stam tot de gewenste palen, planken of panelen speelt dus een belangrijke rol. Op planken die ‘dosse’ gezaagd zijn - dit is de meest eenvoudige manier om een stam te verzagen, nl. in evenwijdige stroken - zijn doorgaans minder ringen af te lezen dan bij planken die kwartiers gezaagd of gekliefd zijn (fig. 4.6). Een stam kan gekantrecht worden tot een zware balk, of opgedeeld tot een aantal balken met kleinere afmetingen. Toch kan het aantal ringen dat valt af te lezen op het kopse vlak bij beide types balken ongeveer hetzelfde zijn (fig. 4.7).\n\n\n\nFiguur 4.6: Een stam die ‘dosse’ wordt verzaagd levert planken op met vergelijkbare afmetingen, maar het jaarringpatroon dat valt af te lezen, is afhankelijk van de positie binnen de stam. Op planken waar zowel het merg als de buitenzijde van de stam aanwezig zijn (plank A), kunnen veel meer ringen worden opgemeten dan bij planken met jaarringen die een sterke kromming vertonen (plank B). Het op te meten jaarringpatroon is aangeduid in geel; de ‘ontbrekende’ ringen bij een zuiver dosse plank zijn aangeduid met de rode pijl.\n\n\nDe afmetingen van een stuk hout zeggen dus weinig over het aantal jaarringen dat kan opgemeten worden. Het is beter om de selectie van te bemonsteren stukken hout niet al te veel te laten bepalen door hun afmetingen.\n\n\n\nFiguur 4.7: Twee balken afkomstig uit eenzelfde stam. De balk aan de linkerzijde is bekomen door de stam in 4 delen te klieven, de balk aan de rechterzijde is bekomen door de originele stam enkel te kantrechten. De oppervlakte van de dwarse doorsnede van de kleine balk bedraagt slechts een kwart van de grote balk, maar toch is het dat kan worden opgemeten even lang (aangeduid in geel).\n\n\n\nHet is best om de selectie van te bemonsteren stukken hout niet al te veel te laten bepalen door hun afmetingen."
  },
  {
    "objectID": "04_dendro_randvoorwaarden.html#regelmatige-groei",
    "href": "04_dendro_randvoorwaarden.html#regelmatige-groei",
    "title": "4  Randvoorwaarden en basisbegrippen",
    "section": "4.3 Regelmatige groei",
    "text": "4.3 Regelmatige groei\nDe aanwezigheid van zware takken, wondweefstel of kwasten  (ingegroeide takaanzet) verstoort lokaal het groeiringpatroon (fig. 4.4). De jaarringen zijn op die plaatsten abnormaal breed of smal en geven geen correct beeld van de globale houtaanwas. Het is daarom beter om dergelijke zones in het hout te vermijden voor daterend dendrochronologisch onderzoek. Ook wortels en takken zijn, door hun doorgaans grillige vorm, minder of niet geschikt.\nEen onregelmatige groei kan ook het gevolg zijn van menselijk ingrijpen op de boomgroei, bijvoorbeeld door de boom regelmatig te snoeien. Afhankelijk van de intensiteit van dit ingrijpen, kan dit een duidelijke invloed hebben op de diktegroei - en dus de breedte van de jaarringen - in de daaropvolgende jaren. Deze onregelmatigheid in het groeiringpatroon zal opgemerkt worden over de volledige omtrek van de boom, en zich niet manifesteren als een lokale ‘verstoring’."
  },
  {
    "objectID": "04_dendro_randvoorwaarden.html#spinthout-en-wankant",
    "href": "04_dendro_randvoorwaarden.html#spinthout-en-wankant",
    "title": "4  Randvoorwaarden en basisbegrippen",
    "section": "4.4 Spinthout en wankant",
    "text": "4.4 Spinthout en wankant\nVoor de precisie van de datering zijn stukken hout met wankant of een gedeelte van het spinthout het meest informatief. Spinthout bevindt zich tussen het verkernde deel van de stam en de schors van de boom (fig. 2.1 en fig. 4.1). Het spinthout is het levende houtweefsel dat de sapstroom verzorgt in de stam en dient als opslagplaats voor voedingsstoffen. Het heeft exact dezelfde structuur als het kernhout, maar bij het spinthout zijn de transportkanalen (vaten bij loofhout) nog grotendeels vrij. Dit in tegenstelling tot het kernhout, dat dood houtweefsel is waar geen actief transport van water en voedingsstoffen meer kan plaatsvinden.\nDe wankant krijg je te zien als de bast van de stam wordt gehaald. Het is de scherpe overgang van de bast naar het spinthout (fig. 2.1). Het is de zone waar het cambiumweefsel nieuw hout (afgezet naar de binnenzijde van de stam) en bast (naar de buitenzijde van de stam) vormt tijdens het groeiseizoen. Een stuk bouwhout waarbij de wankant bewaard is gebleven, kan je herkennen aan het afgeronde oppervlak waar de buitenzijde van de originele boom nog in is te herkennen (fig. 4.8). Indien de bast nog aan een stuk bouwhout vast hangt, dan is de wankant zeker aanwezig. De aanwezigheid van de wankant geeft aan dat de groeiring die werd gevormd tot aan het afsterven van de boom nog bewaard is gebleven.\n\n\n\nFiguur 4.8: Stuk archeologisch eikenhout waarop de wankant zichtbaar is. De afgeronde vorm volgt de omtrek van de originele stam (foto: © Van Daalen Dendrochronologie).\n\n\nAangezien stukken hout met wankant of (een gedeelte van het) spint tot een heel precieze datering kunnen leiden (zie: Interpretatie, moeten dergelijke stukken steeds voorrang krijgen bij een staalname. Het spinthout is ook het minst duurzame gedeelte van een stam. Daardoor is het dikwijls ook het meest gedegradeerd of werd het bij het bewerken van het hout reeds preventief verwijderd. Bij de staalname worden daarom best maatregelen genomen zodat, indien nog aanwezig, de schors en/of het spinthout aan het (kern-)hout vast blijft zitten. Archeologisch hout met spint mag daarom zeker niet uitdrogen. Dit gedeelte zal tijdens het drogen immers het sterkst vervormen (zie bijvoorbeeld fig. 4.2) en aldus onbruikbaar worden voor jaarringanalyse. Bij droog hout is het spinthout vaak het zwaarst aangetast door insecten (zie bijvoorbeeld het spinthout van de houtstalen in fig. 4.4), die volledig zijn aangetast door insectenvraat). Ook hier is het aangewezen om het uiteenvallen van het spinthout tegen te gaan door extra voorzichtig om te springen met de spinthoutzone."
  },
  {
    "objectID": "05_dendro_bemonsteren.html#archeologisch-en-subfossiel-hout",
    "href": "05_dendro_bemonsteren.html#archeologisch-en-subfossiel-hout",
    "title": "5  Bemonsteren",
    "section": "5.1 Archeologisch en subfossiel hout",
    "text": "5.1 Archeologisch en subfossiel hout\nVoor het bemonsteren van archeologisch of subfossiel hout wordt gebruik gemaakt van een handzaag, een elektrisch aangedreven (cirkel-)zaag of een kettingzaag. Daarmee wordt een dwarse doorsnede gemaakt van de te onderzoeken stam, paal of plank. Hieronder volgen enkele vuistregels voor de selectie en bemonstering van archeologisch hout:\n\n\n\nzaag een dwarse doorsnede van maximaal 2 à 3 vingers dik (ca. 3-5 cm). Dat bespaart extra werk bij transport en analyse;\nbesteed aandacht aan de aanwezigheid van spinthout en wankant, en zorg ervoor dat dit aan het stuk hout blijft vasthangen, eventueel door vóór het verzagen een tape aan te brengen (zie fig. 5.1);\nindien er barsten in het hout aanwezig zijn, wikkel dan tape of folie om het stuk hout vóór het zagen. Zo valt het staal niet uit elkaar in meerdere delen;\nvermijd het nemen van een staal ter hoogte van een takaanzet, kwast, wondweefsel of een rot stuk.\n\n\n\n\nNeem een dwarse doorsnede van maximaal 3-5 cm dik. Dat bespaart extra werk bij transport en analyse.\n\n\n\n\nFiguur 5.1: Een staal voor dendrochronologisch onderzoek wordt genomen van een archeologisch stuk hout (a-f). Indien scheuren of barsten voorkomen wordt best eerst een tape of folie rond het te verzagen stuk hout gewikkeld (g-h). Let tijdens de staalname op de aanwezigheid van spinthout of schors (i). Zorg dat dit gedeelte zeker vast blijft hangen aan het staal.\n\n\nNeem een staal van zoveel mogelijk verschillende elementen per structuur, context of bouwfase. De kans op een succesvolle datering stijgt aanzienlijk indien er meer stukken kunnen onderzocht worden. De dendrochronologische datering van een individueel stuk hout (sculptuur, boomstamgrafkist, …) is doorgaans veel problematischer dan het hout van bijvoorbeeld een waterput die is opgebouwd uit tientallen planken en palen. Zeker als het te onderzoeken hout relatief weinig groeiringen heeft per houten element, is het essentieel om zoveel mogelijk stalen te nemen.\n\nDe kans op een succesvolle datering stijgt aanzienlijk indien er meer stukken uit een zelfde structuur kunnen onderzocht worden.\n\nBezorg zo veel mogelijk stalen aan de expert. Die kan dan de meest geschikte stukken uitkiezen voor verdere analyse. Indien slechts een paar willekeurig gekozen stalen de expert bereiken, bestaat de kans dat een beduidend aantal stukken minder of niet geschikt wordt bevonden.\nBij een boomstamwaterput is enkel het buitenste deel van een stam bewaard. Het is aan te raden hier op meerdere plaatsen (minstens 2) een wigvormig stuk uit het bewaarde deel van de stam te zagen (fig. 5.2). Ga na of er schors aanwezig is, en zorg ervoor dat dit dan aan het hout blijft vastzitten (vooraf verstevigen met tape is aangewezen).\n\n\n\nFiguur 5.2: Doorsnede van een boomstamwaterput. De plaats (en vorm) waar een staal voor dendrochronologisch onderzoek kan genomen worden is afgelijnd in het geel. (foto: © KLAD).\n\n\nSubfossiele boomstammen, aangetroffen in een opgravingsvlak of -put, kunnen bemonsterd worden door een deel van de stam te ondergraven en daarna met een kettingzaag een stamschijf te zagen (zie fig. 5.3).\n\n\n\nFiguur 5.3: Staalname van een subfossiele stam. Met een kettingzaag wordt een dwarse doorsnede van de stam gezaagd.\n\n\nScheepshout moet nauwkeurig ingetekend worden vóór een dendrochronologische staalname. De selectie van de scheepsonderdelen voor het dendrochronologisch onderzoek gebeurt in samenspraak met de maritiem-archeoloog. Het aantal te onderzoeken elementen is afhankelijk van de onderzoeksvragen (louter datering of ook herkomstbepaling, opsporen van herstellingen, …).\nBij waardevolle houten objecten of structuren, waar een conservatietraject wordt overwogen, voer je zelf geen staalname uit. Raadpleeg in dergelijke gevallen altijd een specialist. Er zijn immers omstandigheden waarbij een dendrochronologisch onderzoek mogelijk is zonder een destructieve staalname, maar na een minimale oppervlaktebehandeling of reiniging."
  },
  {
    "objectID": "05_dendro_bemonsteren.html#bouwkundig-erfgoed",
    "href": "05_dendro_bemonsteren.html#bouwkundig-erfgoed",
    "title": "5  Bemonsteren",
    "section": "5.2 Bouwkundig erfgoed",
    "text": "5.2 Bouwkundig erfgoed\nDe meest geschikte stalen van balken of planken uit historische gebouwen zijn dwarse doorsnedes, m.a.w. gelijkaardig aan wat beschreven is voor archeologisch en subfossiel hout (fig. 5.1 en fig. 5.3). Op een dwarse doorsnede van ca. 5 cm dik kan het groeiringpatroon zonder problemen worden opgemeten (fig. 5.4 a). Bij vervanging van historisch bouwhout kunnen dergelijke stalen makkelijk genomen worden. Zo blijft het onderzoekspotentieel van het historische bouwhout bewaard en het te bewaren volume tot een minimum beperkt.\nDeze wijze van bemonsteren is echter niet altijd mogelijk of te verantwoorden omwille van de onomkeerbare destructieve impact op het gebouw. Als alternatief wordt meestal gebruik gemaakt van holle boren waarmee een cilinder van hout uit een balk kan gehaald worden (fig. 5.4). Uiteraard geldt hier eveneens de regel dat er voldoende stalen moeten genomen worden per bouwfase. Indien slechts één balk wordt bemonsterd per bouwfase, is de kans bijzonder klein dat dit tot een datering zal leiden. Zelfs indien dit lukt, zal de interpretatie van één staal dikwijls problematisch zijn. Het is daarom aan te bevelen om per geïdentificeerde bouwfase telkens minimum 5 stalen te nemen.\n\nIndien slechts één balk wordt bemonsterd per bouwfase, is de kans bijzonder klein dat dit tot een datering zal leiden.\n\nEssentieel is wel dat de plaats van staalname en het bemonsterde onderdeel worden geregistreerd en dat die in relatie kunnen gebracht worden met het opgemeten groeiringpatroon. Bij staalname in een historische dakkap, worden alle genomen boorkernen best aangeduid op een zogenaamd dakenplan. Dit is een schematische weergave van de dakstructuur, waarop de oriëntatie van de dakkap wordt weergegeven (noordpijl, situering binnen gebouw of t.o.v. aanpalende weg), en waarop de plaats van staalname (nummering per sporenpaar, trekbalk, …), het bemonsterde onderdeel (korbeel, stijl, dekbalk, …), eventuele telmerken (nummering op sporen, kepers of dekbalken) en handelsmerken worden aangeduid (fig. 5.4 i). Dit geldt uiteraard ook indien geen boorkernen maar dwarse doorsnedes worden ingezameld van elementen die vervangen worden tijdens een restauratiecampagne.\n\n\n\nFiguur 5.4: Een dwarse doorsnede van een trekbalk die werd vervangen uit een dakkap (a). Indien schors, wankant of spint aanwezig zijn, wordt best op die plaats een boorkern genomen. Een aanzetstuk helpt bij de positionering (b). Holle houtboren voor het nemen van een boorkern uit historisch bouwhout (c). De holle boor wordt met een boormachine in het hout geboord (d). De boorkern wordt uit het stuk bouwhout gehaald en het boorgat opgevuld (e-h). De plaats van staalname wordt aangeduid op een dakenplan of schets van de houten constructie (i). Boorkernen klaar voor onderzoek (j)."
  },
  {
    "objectID": "05_dendro_bemonsteren.html#panelen-sculptuur-en-meubilair",
    "href": "05_dendro_bemonsteren.html#panelen-sculptuur-en-meubilair",
    "title": "5  Bemonsteren",
    "section": "5.3 Panelen, sculptuur en meubilair",
    "text": "5.3 Panelen, sculptuur en meubilair\nBij waardevolle objecten – paneelschilderijen, houten sculpturen of meubilair – is een (semi-)destructieve staalname meestal uitgesloten. Als de groeiringen echter zichtbaar zijn op een kops vlak kan ook met digitale detailbeeld gewerkt worden. De absolute voorwaarde is wel dat alle groeiringgrenzen duidelijk van elkaar te onderscheiden zijn. Eén jaarring ‘missen’ tijdens het registreren van het jaarringpatroon betekent immers dat de analyse en datering zal falen. Dikwijls is een lichte reiniging van het kops vlak nodig (door schuren, borstelen of met behulp van lichte solventen). Pas daarna kunnen kwaliteitsvolle macro-opnames van het groeiringpatroon gemaakt worden. Dergelijke beelden kunnen aan de hand van een schaallat achteraf gekalibreerd worden, en opgemeten op scherm (fig. 5.5).\n\n\n\nFiguur 5.5: Macro-fotografie om het jaarringpatroon op een plank van een middeleeuws reliekschrijn te registreren. Een schaallat wordt mee in beeld gebracht om de opnames achteraf te kunnen kalibreren. De witte driehoeken markeren de overgang tussen twee opeenvolgende jaarringen."
  },
  {
    "objectID": "05_dendro_bemonsteren.html#monumentale-bomen",
    "href": "05_dendro_bemonsteren.html#monumentale-bomen",
    "title": "5  Bemonsteren",
    "section": "5.4 Monumentale bomen",
    "text": "5.4 Monumentale bomen\nJaarringanalyse is de meest nauwkeurige manier om de leeftijd van een levende boom te bepalen. Indien er een duidelijke (mathematische) relatie bestaat tussen de omtrek en de leeftijd van bepaalde bomen, rekening houdend met de soort en de standplaats, kan de leeftijd worden ingeschat door de omtrek te meten. Indien een dergelijk rekenmodel niet voorhanden is, kan een boorkern (of meerdere) genomen worden uit de stam van de boom. Een holle boor (Pressler-boor) wordt dan handmatig in de stam gedraaid (fig. 5.6). Binnenin vormt zich dan een cilinder van hout (= de boorkern) waarop de groeiringen te zien zijn. Deze boorkernen hebben doorgaans een diameter van 4,3 of 5,1 mm, al bestaan er ook boren met een andere diameter.\nIndien een boorkern van de schors (wankant) tot in het merg van de boom kan genomen worden, kan de leeftijd van de boom bepaald worden door simpelweg de ringen te tellen. Voorwaarde is wel dat de staalname laag op de stam wordt uitgevoerd. Indien men een boring op bijvoorbeeld 1,5 m hoogte uitvoert, dan ‘mist’ men het aantal jaar(ringen) dat de boom nodig had om 1,5 m groot te worden. Wanneer de kern van een boom echter rot is – wat bijvoorbeeld bij lindes vaak het geval is – kan het jaarringpatroon dat nog valt af te lezen op de buitenste schil enkel dienen om een (zeer) ruwe inschatting te maken van de totale leeftijd.\n\n\n\nFiguur 5.6: Staalname van een levende, monumentale linde met behulp van een Pressler-boor. Op de boorkern zijn de jaarringen na drogen en opschuren of bijsnijden af te lezen.\n\n\nBij bomen met erfgoedwaarde is de groei dikwijls door ingrijpen van de mens gestuurd, bijvoorbeeld door regelmatige snoeiwerken, schade aan de stam en takken of aanpassingen van de standplaats. Daardoor is de omtrek van een erfgoedboom geen betrouwbare parameter om de leeftijd in te schatten. Het nemen van een boorkern kan dan overwogen worden. Daarbij dient de vitaliteit van de boom zeker in overweging te worden genomen. Bij sterk verzwakte bomen wordt het nemen van een boorkern best vermeden om het aftakelingsproces niet te versnellen. Door het boren kan immers de afgrendeling van bepaalde houtzwammen in het hout doorbroken worden.\nDaarnaast is het ook belangrijk om tussen twee boringen bij verschillende individuen de boor zelf grondig te ontsmetten (met fungicide, bleekwater, ontsmettingsalcohol) om geen schimmelsporen en kiemen van ziekteverwekkers over te brengen tussen de bomen. Ook is het aan te raden de boorkop regelmatig te slijpen. Enkel met een scherpe boor bekom je bruikbare boorkernen voor verder onderzoek en blijft de schade aan de boom tot een minimum beperkt.\nAfgestorven of omgewaaide monumentale bomen vormen soms een interessante bron van gegevens voor verder onderzoek naar hun leeftijd of het historisch beheer dat ze hebben ondergaan (fig. 5.7). Een dwarse doorsnede van die stam is dan het ideale onderzoeksmateriaal, op voorwaarde dat goed gedocumenteerd is op welke hoogte deze is genomen.\n\n\n\nFiguur 5.7: Stamschijf van een afgestorven knoteik. Het groeiringpatroon laat toe de frequentie van het knotten – en aldus het voormalig beheer van de boom – te reconstrueren. De driehoeken markeren de jaarringgrenzen. De geel ingekleurde driehoeken geven aan wanneer deze boom werd geknot. Het aantal tussenliggende jaarringen geeft aan hoeveel jaren er verstreken tussen twee knotbeurten.\n\n\nMonumentale bomen hebben dikwijls ook een monumentale omvang. Om praktische redenen is een stamschijf van een afgestorven boom daarom best zo dun mogelijk (ca. 5 cm); dit om zowel het transport als de analyse onder de microscoop minder omslachtig te maken (fig. 5.9). De voorkeur gaat uit naar een volledige schijf. Mocht dit niet mogelijk zijn, dan is een overlangse doorsnede van zo’n schijf ook goed, en als ook dat niet lukt, is een wigvormig stuk een goed alternatief (fig. 5.8).\n\n\n\nFiguur 5.8: Schematische voorstelling van de doorsnede van een stam. Om het volume te beperken kan ook enkel een deel van de stam bewaard worden voor verder onderzoek (blauwe zone).\n\n\nLet er op dat bij het verzagen ook het merg – dit is het centrum van de boom – in het staal is inbegrepen. Na de staalname wordt met een alcoholstift de locatie (adres en/of coördinaten) van de boom genoteerd op het hout. Vergeet niet zowel de omtrek als de hoogte op de stam waar het staal werd genomen te registreren!\n\n\n\nFiguur 5.9: Een stamstuk van een omgewaaide populier onder de microscoop voor een leeftijdsbepaling."
  },
  {
    "objectID": "06_dendro_bewaren.html",
    "href": "06_dendro_bewaren.html",
    "title": "6  Verpakken en bewaren",
    "section": "",
    "text": "Na de staalname moeten de bemonsterde stukken hout zo snel mogelijk verpakt worden. Dit is vooral van belang bij nat en waterverzadigd hout. Pas opgegraven hout degradeert snel door de plotse blootstelling aan zuurstof en hogere temperaturen. Daardoor kan het onderzoekspotentieel van het hout onherroepelijk verloren gaan. Vooral het snel drogen van natte stukken hout zal er in veel gevallen voor zorgen dat het hout sterk zal beginnen krimpen, scheuren en uiteindelijk zelfs uiteen vallen in meerdere stukken. Daarom is het van groot belang archeologisch hout te beschermen tegen felle uitdroging van zodra het wordt opgegraven. Dit kan op terrein door het af te dekken met plastic of vochtige doeken.\n\nNa het registreren en intekenen kunnen best zo snel mogelijk stalen worden genomen.\n\nNa het registreren en intekenen van het houten element kunnen best zo snel mogelijk stalen worden genomen. De regel is dat nat hout bij voorkeur nat wordt gehouden tot aan het onderzoek. Volgende stappen worden best gevolgd bij het verpakken van een houtstaal, in het geval dat een dwarse doorsnede of stamschijf wordt gezaagd:\n\n\n\nverpak het staal, samen met een vondsten- of staalkaartje, in een propere plastic zak of omwikkel het met een aansluitende folie;\nbesteed aandacht aan het voorkomen van spint en schors: verzeker de blijvende aanhechting van het spinthout (met tape). Hou er wel rekening mee dat het spinthout meestal het sterkst is gedegradeerd. Omwikkel het staal op die plaats niet te strak met folie of tape aangezien dit makkelijk tot een vervorming van het spinthout kan leiden (en het dan niet of moeilijk op te meten is);\ndruk zoveel mogelijk lucht uit de verpakking; maak de zak zorgvuldig dicht met tape. Dit zorgt ervoor dat het hout niet kan uitdrogen. Extra water toevoegen is niet nodig;\nbreng aan de buitenkant van de verpakking een tweede vondsten- of staalkaartje aan dat duidelijk leesbaar, met vermelding van het staalnummer en de overige vereiste gegevens (spoor/vlak/vak/projectcode/…);\nduid de locatie van het staal aan op een detailplan van de bemonsterde structuur;\nstapel de genomen stalen niet hoog op. Door de gewicht kunnen de onderste stalen breken of vervormen.\n\n\n\n\n\n\nFiguur 6.1: Stalen van archeologisch hout, verpakt en voorzien van een ingevuld vondstkaartje.\n\n\nBewaar natte houtstalen bij voorkeur op een koele (bij voorkeur onder de 6°C), donkere plek. Zo beperkt je de kans dat er zich schimmels ontwikkelen. Pas bij temperaturen van 0° en lager valt schimmelontwikkeling en -groei volledig stil. Breng de stalen daarom zo snel mogelijk naar het labo waar het verdere onderzoek zal plaatsvinden.\nStalen van historisch bouwhout die reeds droog zijn, kunnen meestal zonder problemen voor langere periode bewaard worden. Hout dat droog is, met een houtvochtgehalte onder de 20%, wordt niet aangetast door schimmels en is daardoor stabiel. Enkel houtaantastende insecten kunnen voor problemen zorgen.\nBewaring van natte houtstalen op langere termijn is en blijft een delicate opdracht. Het vraagt monitoring om zeker te zijn dat het vochtgehalte niet te sterk daalt, wat houtdegraderende schimmels de kans zou geven om zich te ontwikkelen. Daarom is het laten drogen van waterverzadigde stalen op lange termijn meestal de enige optie. Vriesdrogen kan hiervoor een oplossing aanreiken, al dient dit dan te gebeuren zonder impregnatie met PEG (polyethyleenglycol) of toevoeging van conserverende chemische bestanddelen. Zo blijft het staal ook bruikbaar voor een radiokoolstofdatering (\\(\\mathrm{^{14}C}\\)) of stabiele isotopenonderzoek. Vervorming van het staal is dan onvermijdelijk, maar niet onoverkomelijk voor later dendrochronologisch onderzoek. De graad van vervorming zal vooral afhangen van de graad van degradatie. Indien het hout al sterk is aangetast zal de vervorming groot zijn. Reeds geïmpregneerde stukken hout zijn mogelijk nog steeds dateerbaar met \\(\\mathrm{^{14}C}\\), mits toepassing van speciale reinigingstechnieken. Overleg met een specialist ter zake is in dit geval noodzakelijk."
  },
  {
    "objectID": "07_dendro_overdracht.html#timing",
    "href": "07_dendro_overdracht.html#timing",
    "title": "7  Overdracht naar specialist",
    "section": "7.1 Timing",
    "text": "7.1 Timing\nOp vlak van timing kan er maar één advies gegeven worden: breng de stalen voor dendrochronologisch onderzoek zo snel mogelijk, met de nodige documentatie (zie verder), naar de specialist. Die zal een doorgedreven selectie en analyse uitvoeren. Door de tijdspanne zo kort mogelijk te houden, wordt vermeden dat de houtstalen verder kunnen degraderen door biologische aantasting of mechanische vervorming.\n\nBreng stalen voor dendrochronologisch onderzoek, samen met de nodige documentatie, zo snel mogelijk naar de specialist.\n\nBij nat hout is dit uiteraard dwingender dan bij droog hout. In droge toestand (vochtgehalte onder de 20%) is het hout vrij stabiel en zal het niet verder degraderen."
  },
  {
    "objectID": "07_dendro_overdracht.html#documentatie",
    "href": "07_dendro_overdracht.html#documentatie",
    "title": "7  Overdracht naar specialist",
    "section": "7.2 Documentatie",
    "text": "7.2 Documentatie\nBij de overdracht van de stalen aan de dendrochronoloog wordt een overzichtslijst bijgevoegd met daarop:\n\n\n\nnaam van de opdrachtgever + contactgegevens;\nnaam van de archeologische site / historisch gebouw of houtconstructie + adres (eventueel met de centrale geografische coördinaten van de site of het gebouw);\neen overzicht van alle stalen met hun nummer. De nummering moet per staal uniek zijn;\narcheologisch hout: per staalnummer het spoor waartoe het behoort. Zo is duidelijk welke stalen afkomstig zijn van eenzelfde structuur of spoor. Ook de samenhang tussen stalen op basis van stratigrafie wordt meegedeeld;\nhout uit bouwkundig erfgoed: per staal de locatie van het staal binnen de structuur en – indien gekend of verondersteld – de bouwfase;\nandere indicaties voor datering (associatie, historische bronnen, kunsthistorische interpretatie, …);\nsporen van hergebruik (bv. open, niet-functionele verbindingen).\n\n\n\n\nEen goede documentatie van de stalen is uitermate belangrijk, en zal bij de interpretatie van de dateringen een groot verschil maken.\n\nEen goede documentatie van de stalen is uitermate belangrijk, en zal bij de interpretatie van de dateringen een groot verschil maken. De combinatie van stalen uit een zelfde structuur of bouwfase kan in sommige gevallen tot een meer precieze datering leiden. Ook het interpreteren van mogelijk afwijkende dateringen wordt door een goede inventaris meteen concreet."
  },
  {
    "objectID": "08_dendro_analyseren.html",
    "href": "08_dendro_analyseren.html",
    "title": "8  Meten en analyseren",
    "section": "",
    "text": "Het eigenlijke opmeten van de groeiringpatronen op de aangeleverde stukken hout gebeurt met behulp van een stereomicroscoop en een meettafel (fig. 8.1). Eerst worden de te onderzoeken stukken hout – afhankelijk van de toestand (nat/droog) – op het opmeten voorbereid. Bij nat archeologisch hout wordt op het kopse vlak een ‘leesspoor’ aangebracht, van minstens 0,5 cm breed, door met scheermesjes of een scalpel het hout bij te snijden. Droog hout kan ofwel worden bijgesneden met een scalpel of een breekmes, maar ook schuren is hier een optie. In het laatste geval wordt het stuk hout of de boorkern meerdere keren opgeschuurd met schuurpapier met steeds fijnere korrel (P80 > P120 > P240 > P360 > P400 > P800), en wordt tussen twee beurten door steeds het stof weggeblazen. De voorbereiding zorgt ervoor dat de groeiringgrenzen duidelijk van elkaar te onderscheiden zijn. Daarna wordt op het stuk hout elke groeiringbreedte langs het leesspoor opgemeten met een nauwkeurigheid van 0,01 mm. Dit gebeurt onder een stereomicroscoop met een vergroting van x10 tot x100. Indien gewerkt wordt met macro-foto’s, worden deze eerst gekalibreerd waarna de breedte van de groeiringen op scherm wordt opgemeten.\n\n\n\nFiguur 8.1: Opstelling met stereomicroscoop en meettafel voor het opmeten van jaarringpatronen.\n\n\nHet opmeten resulteert in een bestand waarin de meting van elke groeiringbreedte staat geregistreerd (fig. 8.2). Dergelijke bestanden worden in gespecialiseerde software eenvoudig omgezet naar een grafiek (fig. 8.2) of staafdiagram. Deze bestanden vormen de basis van verdere analyses.\n\n\n\nFiguur 8.2: Eén van de mogelijke data-formaten met opmetingen van jaarringbreedtes (links) en de grafiek die met deze metingen wordt opgebouwd (rechts). De groen ingekleurde zones zijn de jaren waar de opgemeten jaarringreeks (rood) en de referentiekalender (blauw) eenzelfde parallel verloop kennen.\n\n\nBij het vergelijken van het opgemeten groeiringpatroon met referentiekalenders of andere jaarringreeksen, worden op elke mogelijke positie telkens statistische parameters berekend die een maat van overeenkomst tussen beide reeksen trachten weer te geven. Bij dendrochronologisch onderzoek wordt voor het inschatten van de overeenkomst vooral gebruik gemaakt van zogenaamde t-waarden en het percentage aan parallelle variatie (%PV = GLK = Gleigläufigkeit). T-waarden moeten in theorie uitstijgen boven 3,5 om een betekenisvolle overeenkomst aan te duiden. In de praktijk blijkt dit echter een te lage waarde en worden waarden pas vanaf 5 als betrouwbaar aanzien. De %PV varieert theoretisch tussen 0 en 100. Bij een %PV van 50 is er totaal geen overeenkomst tussen de twee vergeleken jaarringpatronen, bij lagere waarden is er eerder een tegenovergesteld patroon waar te nemen. In de praktijk wijzen waarden boven de 65% op een betrouwbare datering. Minder geschikt voor dendrochronologisch onderzoek, maar soms ook gerapporteerd is de correlatiecoëfficiënt. Ook deze dient zo hoog mogelijk en statistisch significant te zijn om een goede overeenkomst te bekrachtigen. Belangrijk bij het interpreteren van dergelijke statistische correlatiecoëfficiënten is de overlap tussen de opgemeten groeiringreeks en de referentiekalender. De overlap is het aantal jaren dat beide reeksen gezamenlijk overspannen, wat maximaal even lang is als de kortste jaarringreeks."
  },
  {
    "objectID": "09_dendro_rapporteren.html#assessment",
    "href": "09_dendro_rapporteren.html#assessment",
    "title": "9  Rapporteren",
    "section": "9.1 Assessment",
    "text": "9.1 Assessment\nBij een assessment van potentiële stalen voor dendrochronologisch onderzoek wordt een beperkt aantal kenmerken in kaart gebracht om zo een goede inschatting te kunnen maken van het onderzoekspotentieel. Daarbij wordt een antwoord geformuleerd op de volgende vragen:\n\nBetreft het een houtsoort waarvoor er in onze regio referentiekalenders beschikbaar zijn (eik, beuk, zilverspar, grove den, fijnspar)?\nHoeveel groeiringen zijn er bij benadering op te meten op het kopse vlak?\nZijn er verstoringen aanwezig in het groeiringpatroon door knoesten, wondweefsel of een takaanzet?\n\nIndien het een geschikte houtsoort betreft, er een voldoende lange jaarringreeks kan opgemeten worden en er geen al te grote verstoringen te zien zijn in het hout, is het geselecteerde staal zeker geschikt voor verder dendrochronologisch onderzoek. Houtstalen die te weinig ringen bevatten of uit een houtsoort bestaan die moeilijk of niet te dateren valt, worden op deze manier weggeselecteerd en niet opgenomen in het vervolgonderzoek."
  },
  {
    "objectID": "09_dendro_rapporteren.html#basisrapportage",
    "href": "09_dendro_rapporteren.html#basisrapportage",
    "title": "9  Rapporteren",
    "section": "9.2 Basisrapportage",
    "text": "9.2 Basisrapportage\nNa het opmeten en analyseren van de geselecteerde stukken hout dienen volgende zaken duidelijk gerapporteerd te worden. Enkel zo kan men tot een kwaliteitsvolle interpretatie van de resultaten komen:\n\nlabel toegekend aan het staal en de administratieve gegevens uit het archeologisch of bouwhistorisch onderzoek (spoor- en vondstnummer, locatie in gebouw, …);\naantal opgemeten jaarringen per staal (= lengte jaarringpatroon);\naanwezigheid van spint (aantal jaarringen in het spinthout apart vermeld) en wankant per staal. Indien de wankant aanwezig is, volgt ook een beschrijving van de anatomische opbouw van de laatste ring (bv. bestaat de laatste ring enkel uit vroeghout?). Dit is van belang om tot de meest precieze interpretatie van de datering te komen (zie: hoofdstuk 10);\nin het geval dat het staal kon gedateerd worden: de datering van de meest recente ring per staal; correlatiewaarden met referentiekalenders (t-waarden, percentage aan parallelle variatie, correlatiecoëfficiënt, …);\nverantwoording bij de gebruikte referentiekalenders (auteur, samenstelling, geografische dekking, …).\n\n\n\n\n\n\nTabel 9.1:  Voorbeeld van een tabel waarin de dateringen volgens het dendrochronologisch onderzoek worden gerapporteerd. Voor de gedateerde jaarringreeksen wordt telkens vermeld met welke referentiekalender er een betrouwbare overeenkomst werd gevonden. Dit wordt hier uitgedrukt door de tBP-waarden en het percentage aan parallelle variatie (%PV). Ook de overlap (= aantal jaar) tussen de opgemeten jaarringreeks en de referentiekalender wordt vermeld (OVL). \n \n  \n    Label jaarringreeks \n    Referentiekalender \n    Datering (BC/AD) \n    tBP \n    %PV \n    OVL \n  \n \n\n  \n    IEDS17.08 \n    BE.Ieper (1132-1362 AD) \n    1093-1199 AD \n    4.7 \n    63* \n    68 \n  \n  \n     \n    BE.Meuse5 (672 – 1991 AD) \n    id. \n    6.6 \n    65** \n    107 \n  \n  \n     \n    FR.Moselle (671 – 1969 AD) \n    id. \n    5.4 \n    63** \n    107 \n  \n  \n     \n    DE.Holl80 (400 BC - 1975 AD) \n    id. \n    4.9 \n    66** \n    107 \n  \n  \n    IEDS17.10 \n    FL_Medieval (237 BC - 379 AD) \n    1128-1232 AD \n    4.6 \n    60* \n    105 \n  \n  \n     \n    BE.Ieper (1132-1362 AD) \n    id. \n    5.0 \n    60* \n    101 \n  \n  \n     \n    BE.Meuse5 (672 – 1991 AD) \n    id. \n    4.4 \n    60* \n    105 \n  \n  \n     \n    FR.Moselle (671 – 1969 AD) \n    id. \n    5.7 \n    63** \n    105 \n  \n\n\n\n\n\n\n\nBE.Ieper = Referentiekalender (1132 – 1362 AD) opgebouwd met archeologische hout uit Ieper (Haneca e.a. 2009).\nBE.Meuse = Referentiekalender (672 – 1991 AD) opgebouwd met eikenhout uit archeologische en bouwhistorische contexten uit de Maasvallei (Hoffsummer 1995).\nFR.Moselle = Referentiekalender opgebouwd met archeologisch hout uit de vallei van de Moezel (W. Tegel, ongepubliceerde data, www.dendronet.de)\nDE.Holl80 = Referentiekalender (400 BC – 1975 AD) opgesteld met archeologisch en subfossiel eikenhout uit Centraal -en Zuid-Duitsland (Hollstein 1980).\nFL_Medieval = Referentiekalender (808 AD - 1530 AD) voor middeleeuws eikenhout uit Vlaanderen (K. Haneca, ongepubliceerde referentiekalender).\n\n\n\n\n\n\nTabel 9.2:  Voorbeeld van de berekening van de veldatum voor elke gedateerde jaarringreeks. Bij deze berekening start men bij de einddatering en telt men al dan niet een aantal ontbrekende jaarringen bij in functie van het voorkomen van spinthout of wankant. (W = schors en/of wankant aanwezig). \n \n  \n    Label jaarringreeks \n    Aantal ringen \n    Schors/ wankant \n    Spinthout- ringen \n    Einddatering \n    Ontbrekend spint \n    Veldatum \n  \n \n\n  \n    977-328 \n    94 \n     \n    7 \n    1294 \n    min. 1 - max. 31 \n    tussen 1295 en 1325 AD \n  \n  \n    977-092 \n    52 \n     \n     \n    1279 \n    min. 8 \n    ná 1287 AD \n  \n  \n    977-099 \n    85 \n     \n    11 \n    1285 \n    max. 27 \n    tussen 1285 en 1312 AD \n  \n  \n    977-098 \n    75 \n     \n    15 \n    1285 \n    max. 23 \n    tussen 1285 en 1309 AD \n  \n  \n    977-106 \n    64 \n     \n    6 \n    1277 \n    min. 2 - max. 32 \n    tussen 1279 en 1309 AD \n  \n  \n    977-350 \n    61 \n     \n    16 \n    1284 \n    max. 22 \n    tussen 1276 en 1306 AD \n  \n  \n    977-345 \n    68 \n     \n     \n    1239 \n    min. 8 \n    ná 1247 AD \n  \n  \n    977-100 \n    53 \n     \n     \n    1232 \n    min. 8 \n    ná 1240 AD \n  \n  \n    977-337 \n    54 \n     \n     \n    1211 \n    min. 8 \n    ná 1219 AD \n  \n  \n    NOV-14 \n    100 \n    WK \n    19 \n    1271 \n     \n    voorjaar 1273 AD \n  \n  \n    NOV-17 \n    114 \n     \n    16 \n    1269 \n    max. 22 \n    tussen 1269 en 1291 AD \n  \n  \n    NOV-23 \n    104 \n     \n     \n    1253 \n    min. 8 \n    ná 1261 AD \n  \n  \n    NOV-16 \n    116 \n     \n    13 \n    1260 \n    max. 25 \n    tussen 1260 en 1285 AD \n  \n  \n    NOV-13 \n    61 \n     \n    1 \n    1247 \n    min. 7 - max. 37 \n    tussen 1254 en 1284 AD \n  \n  \n    NOV-20 \n    127 \n    WK \n    18 \n    1289 \n     \n    voorjaar 1290 AD \n  \n  \n    NOV-22 \n    66 \n     \n     \n    1257 \n    min. 8 \n    ná 1265 AD"
  },
  {
    "objectID": "09_dendro_rapporteren.html#dataopslag",
    "href": "09_dendro_rapporteren.html#dataopslag",
    "title": "9  Rapporteren",
    "section": "9.3 Dataopslag",
    "text": "9.3 Dataopslag\nMaak bij de overdracht van de stalen aan een specialist meteen duidelijke afspraken over de latere bewaring, terugname of opgave van de onderzochte stukken hout. Ook over het gebruik en archivering van de eigenlijke meetgegevens worden best concrete afspraken gemaakt. Worden deze in het rapport vermeld, bewaard bij de specialist of gearchiveerd in een databank?\nVoor dit laatste zijn er meerdere mogelijkheden:\n\nITRDB: International Tree Ring Data Bank\n\nhttps://www.ncdc.noaa.gov/data-access/paleoclimatology-data/datasets/tree-ring\nweinig historische jaarringreeksen\neerder focus op klimatologische studies en ecologische datasets\n\nDCCD: Digitaal Collaboratorium voor Culturele Dendrochronologie (recent omgezet naar dataverse.nl)\n\nhttp://dendro.dans.knaw.nl/\nfocus op jaarringreeksen van historische houtconstructies, archeologisch en subfossiel hout.\nlaat toe om veel meta-data te archiveren.\nhoofdzakelijk Europese datasets.\n\n\n\n\n\n\nHaneca K., Dewilde M., Ervynck A., Boeren I., Beeckman H., Goetghebeur P., Wyffels F., 2009. De ’houten’ eeuw van een Vlaamse stad. Archeologisch en dendrochronologisch onderzoek in Ieper (prov. W.-Vl.). Relicta 4, 99–134. https://oar.onroerenderfgoed.be/item/230\n\n\nHoffsummer P., 1995. Les charpentes de toiture en Wallonie, typologie et dendrochronologie, (XIe-XIXe siècle), Etudes et documents, monuments et sites. Ministère de le Région Wallonne, Division du patrimoine, Namur.\n\n\nHollstein E., 1980. Mitteleuropäische Eichenchronologie: Trierer dendrochronologische Forschungen zur Archäologie und Kunstgeschichte, Trierer Grabungen und Forschungen. Verlag Phillipp von Zabern, Mainz am Rhein."
  },
  {
    "objectID": "10_dendro_interpretatie.html#veldatum",
    "href": "10_dendro_interpretatie.html#veldatum",
    "title": "10  Interpretatie",
    "section": "10.1 Veldatum",
    "text": "10.1 Veldatum\nHet uiteindelijke doel van een dendrochronologische analyse is de veldatum te bepalen van de boom waaruit het onderzochte stuk hout afkomstig is. Een eerste stap in dit proces is het zoeken naar een betrouwbare overeenkomst tussen het opgemeten jaarringpatroon en de beschikbare referentiekalenders. Indien dit een goed resultaat oplevert, is het jaarringpatroon exact gedateerd. Van elke jaarring is dan geweten in welk kalenderjaar deze is gevormd. Om vanuit een gedateerd jaarringpatroon de veldatum af te leiden, kunnen er zich drie situaties voordoen (fig. 10.1):\n\nindien de wankant nog aanwezig is, kan de veldatum tot op het jaar, en in sommige gevallen zelfs tot op het seizoen nauwkeurig bepaald worden. De datering én de anatomische opbouw van de laatste ring uit het jaarringpatroon is hierbij van belang. Is de boom gekapt aan het einde van het groeiseizoen, dan zal de laatste groeiring volgroeid zijn (vroeghout én laathout). Werd de boom echter aan het begin van het groeiseizoen gekapt, dan zal een onvolledige groeiring te zien zijn die enkel uit vroeghout bestaat. Bij sommige houtsoorten, zoals eik, kan aan de hand van de anatomische opbouw van die laatste gevormde ring de kapdatum tot op het seizoen bepaald worden. In deze situatie krijgen we de meest precieze bepaling van een veldatum;\ntijdens het omvormen van een stam tot balk of plank, gaan dikwijls de schors en (een deel van) het spinthout verloren. Als echter nog een deel van het spinthout bewaard is gebleven, weten we dat er slechts een beperkt aantal ringen – en dus jaren – ontbreken tussen de laatste opgemeten ring en de wankant. Bij eik is de spreiding op het aantal spinthoutringen relatief constant, en kan er een onderbouwde schatting gemaakt worden van het aantal ontbrekende spinthoutringen. In dit geval is de veldatum te situeren binnen een concreet tijdsinterval. We kunnen dan zowel de vroegst mogelijke veldatum (terminus post quem) bepalen als de uiterste tijdsgrens voor het vellen van de boom (terminus ante quem);\nals er alleen maar kernhout bewaard is, kan enkel de vroegst mogelijke veldatum bepaald worden (terminus post quem). De kapdatum ligt dan zeker ná de datering van de laatste kernhoutring, met daarbij opgeteld het minimale aantal te verwachten spinthoutringen.\n\n\nHet uiteindelijke doel van een dendrochronologische analyse is de veldatum te bepalen van de boom waaruit het geanalyseerde stuk hout afkomstig is.\n\n\n\n\nFiguur 10.1: Drie stukken hout waar (a) zowel het volledige spinthout als de wankant aanwezig is, (b) enkel een gedeelte van het spinthout bewaard is gebleven, en (c) er geen spinthout meer aanwezig is en ook een ongekend stuk kernhout is verloren gegaan.\n\n\nIn het minst gunstige geval is de uitkomst van het dendrochronologisch onderzoek dat het opgemeten jaarringpatroon geen overeenkomst vertoont met de beschikbare referentiekalenders. In dat geval blijft het stuk hout ongedateerd.\nBij de interpretatie is het van belang bovenstaande situaties telkens goed te rapporteren. Een terminus post quem datering geeft alleen de vroegst mogelijke veldatum aan, maar geeft geen indicatie hoe veel later die dan wel kan liggen. Indien nog spinthout aanwezig is, kan zoals gezegd soms een interval bepaald worden waar binnen de werkelijke veldatum zich situeert. Enkel indien de wankant bewaard is gebleven kunnen we het tijdstip van het kappen van de boom tot op het jaar precies, en soms tot op het seizoen exact bepalen. Dit valt samen te vatten in een grafische voorstelling aan de hand van een staafdiagram (fig. 10.2).\n\n\n\nFiguur 10.2: Voorstelling van de dendrochronologische dateringsresultaten in een staafdiagram. De lengte van de balken geeft aan welke periode wordt overspannen door de opgemeten en gedateerde jaarringreeksen. De aanwezigheid van spint wordt aangeduid door een zwart ingekleurd stuk. Het geschatte minimale aandeel spinthout is aangeduid in een grijze tint. De foutenbalk reikt tot aan het maximale aantal spinthoutringen."
  },
  {
    "objectID": "10_dendro_interpretatie.html#van-veldatum-tot-bouwfase",
    "href": "10_dendro_interpretatie.html#van-veldatum-tot-bouwfase",
    "title": "10  Interpretatie",
    "section": "10.2 Van veldatum tot bouwfase",
    "text": "10.2 Van veldatum tot bouwfase\nIndien er meerdere stukken hout uit eenzelfde bouwfase gedateerd kunnen worden, is het aangewezen deze onderling te vergelijken. Zo wordt duidelijk of ze allen effectief dezelfde bouwactiviteit kunnen dateren. Dit is uiteraard enkel van toepassing indien meerdere stukken met spinthout (of schors/wankant)gedateerd werden. Met postquem-dateringen kan deze analyse meestal niet gemaakt worden. Voor de gedateerde reeksen met spinthout wordt dan telkens het interval waar binnen de veldatum kan liggen berekend en daarna geëvalueerd indien deze voldoende overlapt met de andere reeksen. Indien dit effectief het geval is, kan een gemeenschappelijke veldatum berekend worden die het interval afbakent voor een gemeenschappelijke veldatum (fig. 10.3). Dit levert meestal een nauwere afbakening op van de veldatum, en de daarvan afgeleide datering van de bouwactiviteit.\n\n\n\nFiguur 10.3: Het combineren van individueel gedateerde jaarringreeksen uit een zelfde bouwfaseop, op basis van een spinthoutmodel. Dit resulteert in een meer precieze datering voor deze bouwfase."
  },
  {
    "objectID": "10_dendro_interpretatie.html#hergebruik-en-herstelling",
    "href": "10_dendro_interpretatie.html#hergebruik-en-herstelling",
    "title": "10  Interpretatie",
    "section": "10.3 Hergebruik en herstelling",
    "text": "10.3 Hergebruik en herstelling\nVolgend op de bepaling van de veldatum, zijn er meerdere factoren die de datering van het bouwen van de onderzochte houten structuur of het object kunnen bijsturen. Zijn er bijvoorbeeld sporen van hergebruik op het geanalyseerde stuk bouwhout te zien, dan is de datering van dit stuk hout niet gerelateerd aan de datering van de structuur die men onderzoekt. De dendrochronologische datering verwijst dan naar het gebruik van dit stuk hout in een oudere constructie, en geeft dan enkel een terminus post quem aan voor de geanalyseerde structuur. Kunnen binnen één structuur meerdere stukken hout gedateerd worden, en heeft één een beduidend jongere kapdatum, dan wijst dit mogelijk op een latere herstelling waarbij een nieuw stuk hout werd gebruikt. Ook in dit geval heeft deze datering geen betrekking op de bouw, maar op een vroegere activiteit.\n\n\n\nFiguur 10.4: Eén van de gedateerde jaarringreeksen heeft duidelijk een oudere kapdatum en kan niet gecombineerd worden met de andere jaarringreeksen. Dit wijst op hergebruik van een stuk bouwhout in een meer recente bouwfase."
  },
  {
    "objectID": "10_dendro_interpretatie.html#oorspronggebied",
    "href": "10_dendro_interpretatie.html#oorspronggebied",
    "title": "10  Interpretatie",
    "section": "10.4 Oorspronggebied",
    "text": "10.4 Oorspronggebied\nEens een jaarringreeks of kalender gedateerd is, kan men ook een poging wagen om het oorsprongsgebied van het hout te achterhalen: de regio waar de bomen oorspronkelijk groeiden vooraleer ze werden gekapt. Bij een provenance analyse wordt de gedateerde reeks of kalender vergeleken met een referentiekalenders die verondersteld worden om het karakteristieke jaarrinpatroon voor een bepaalde regio en periode weer te geven. De overeenkomst tussen de opgemeten jaarringreeksen of -kalenders en de geografisch gebonden referentiekalenders wordt via statistische parameters uitgedrukt en meestal ook weergegeven op een kaart (fig. 10.5). De cirkels op de kaart geven ongeveer de regio aan waar een referentiekalender voor beschikbaar is (voor dezelfde houtsoort en periode overspannen door de gedateerde jaarringreeksen) en de grootte (diameter) van de cirkels geeft de maat van overeenkomst weer tussen beide. Grote cirkels die geconcentreerd liggen in een zelfde regio geven aan dat het oorsprongsgebied van het hout waarschijnlijk ook daar te situeren is. De correlatiewaarden moeten echter wel voldoende hoog zijn en in de veronderstelde regio van oorsprong ook beduidend hoger liggen dan omringende regio’s om tot een betrouwbare herkomst bepaling te komen.\n\n\n\nFiguur 10.5: Vergelijking van een gedateerde jaarringreeks of kalender met kalenders uit NW-Europa toont aan dat het geanalyseerde stuk hout afkomstig is uit het Baltisch gebied, waar de hoogte t-waarden worden opgetekend.\n\n\nIn sommige gevallen kan een niet-lokale oorsprong van historisch bouwhout ook afgeleid worden uit opvallende uitsparingen in of merktekens op bepaalde elementen van een constructie (fig. 10.6). Dergelijke doorboringen en/of pennen - die geen verband houden met de huidige samenstelling en verbindingen in een houtconstructie - werden gebruikt bij het samenstellen van grote houtvlotten met pas gevelde boomstammen. De houtvlotten werden langs de grote rivieren naar houtmarkten en steden stroomafwaarts gevlot, waar het hout uiteindelijk werd verhandeld as bouwmateriaal. Indien dergelijke vlotverbindingen worden opgemerkt, mag men er vnuit gaan dat dit bouwhout geen lokale oorsprong heeft. Een doorgedreven jaarringanalyse (dendro-provenancing) kan dan het oorspronggebied nader helpen bepalen.\n\n\n\nFiguur 10.6: Bouwhout uit middeleeuwse dakkappen met merkwaardige doorboringen en pennen die geen verband houden met de constructie van de kap. Dit zijn verbindingen die gebruikt werden om een houtvlot samen te binden."
  },
  {
    "objectID": "11_dendro_radiokoolstof.html#dateren-met-koolstof",
    "href": "11_dendro_radiokoolstof.html#dateren-met-koolstof",
    "title": "11  Kruisbestuiving met radiokoolstof",
    "section": "11.1 Dateren met koolstof",
    "text": "11.1 Dateren met koolstof\nNiet alle dendrochronologische analyses leveren een absolute datering op. In sommige gevallen laten de opgemeten groeiringpatronen zich niet inpassen in een referentiekalender of worden de stukken hout niet weerhouden omdat ze te weinig groeiringen hebben. Dan is een radiokoolstofdatering het beste alternatief. In de handleiding dateren met radiokoolstof lees je meer over de basisprincipes, randvoorwaarden en toepassing van \\(\\mathrm{^{14}C}\\)-dateringen binnen het erfgoedonderzoek.\nEen \\(\\mathrm{^{14}C}\\)-datering op archeologisch hout wordt in veel gevallen uitgevoerd op stukken jong hout. Dit is hout van jonge bomen, dunne takken of spinthout die door het beperkt aantal ringen op zich al niet geschikt zijn voor dendrochronologisch onderzoek. Aan de hand van het aantal groeiringen en/of hun oriëntatie kan worden nagegaan of het geselecteerde hout wel degelijk juveniel is.\nInteractie tussen \\(\\mathrm{^{14}C}\\)-analyses en dendrochronologische dateringen kunnen de interpretatie van bepaalde structuren of gebruiksfasen scherper stellen en verfijnen. Op de archeologische site Kluizenmolen (Sint-Gillis-Waas) werd in 2010 een waterput dendrochronologisch gedateerd met een veldatum tussen 52 en 61 AD. Uit diezelfde waterput werd ook een takje uit de organische vulling gedateerd met de radiokoolstofmethode. Dit leverde een datering op van 2001 ± 31 BP (RICH-20248), wat gekalibreerd met 95,4% probabiliteit een datering tussen 51 BC en 84 BC (90,8%) of 95 en 116 AD (4,6%) oplevert. Koppelen we dit terug met de dendrochronologische datering, en nemen we aan dat de organische opvulling zich pas begon te vormen na de opgave van de waterput, dan is de kans groot dat deze maximaal 23 (= 84 - 61) tot 32 (= 84 - 52) jaar in gebruik is geweest (fig. 11.1). De gekalibreerde radiokoolstofdatering wijst echter ook op de mogelijkheid dat het takje uit de opvulling een nog jongere datering heeft, nl. tussen 95 en 116 AD. Alhoewel dit minder waarschijnlijk is dan het grotere dateringsinterval (4,6% t.o.v. 90,8%), mag dit meest recente interval niet genegeerd worden. Duidelijk is wel dat de combinatie van beide dateringstechnieken toelaat om tot een meer diepgaande interpretatie te komen. Al gaan we er in dit geval wel vanuit dat het gedateerde takje niet residueel of intrusief is.\n\n\n\nFiguur 11.1: De dendrochronologische datering van de Romeinse waterput WP2 van de site Kluizenmolen en de gekalibreerde radiokoolstofdatering van een takje uit de organische vulling van de waterput. Daaruit valt af te leiden dat deze waterput maximaal 23 tot 32 jaar in gebruik was, als we aannemen dat de organische opvulling pas startte na opgave van de waterput."
  },
  {
    "objectID": "11_dendro_radiokoolstof.html#wiggle-matching",
    "href": "11_dendro_radiokoolstof.html#wiggle-matching",
    "title": "11  Kruisbestuiving met radiokoolstof",
    "section": "11.2 Wiggle matching",
    "text": "11.2 Wiggle matching\nIndien geen geschikte stukken hout beschikbaar zijn voor een dendrochronologisch onderzoek (verkeerde houtsoort, te weinig ringen, enkel takhout, …), maar er toch een precieze datering gewenst is, kan wiggle matching overwogen worden. Deze techniek levert een veel exactere uitkomst op dan een \\(\\mathrm{^{14}C}\\)-datering van één staal. Zeker voor het dateren van historische houtconstructies kan deze techniek dus van groot nut zijn.\nOp een stuk hout worden dan, aan de hand van het groeiringpatroon, verschillende bemonsteringspunten vastgelegd, met een gekend interval (= aantal jaarringen) tussen de verschillende punten (fig. 11.2). Op elk van deze punten wordt een radiokoolstofanalyse uitgevoerd en de resultaten hiervan in een Bayesiaans model gebracht. De waarschijnlijkheidsdistributies van de individuele dateringen kunnen dan nauwer worden door de met absolute zekerheid gekende sequentie van oud naar jong en het exacte leeftijdsverschil tussen de dateringen in rekening te brengen.\nWiggle matching biedt ook een uitkomst om houtsoorten te dateren waarvoor geen dendrochronologische kalenders beschikbaar zijn of waarbij de groei en de anatomie de toepassing van de techniek niet toelaten. In principe heeft de houtsoort geen belang zolang er maar jaarringen kunnen onderscheiden worden.\n\n\n\nFiguur 11.2: Wiggle-matching uitgevoerd op een plank van een waterputbekisting uit de late bronstijd (a). Vijf stalen waarop een radiokoolstofdatering werd uitgevoerd (b) worden in een wiskundig model aan elkaar verbonden door de tussenafstand, uitgedrukt in aantal jaarringen, in het model op te nemen (c). Het opgebouwde model laat toe om de veldatum van dit stuk hout (tussen 940 BC en 890 BC (95,4% betrouwbaarheidsinterval)) veel preciezer te bepalen dan op basis van een individuele radiokoolstofdatering mogelijk is."
  },
  {
    "objectID": "999_dendro_begrippen.html",
    "href": "999_dendro_begrippen.html",
    "title": "Begrippenlijst",
    "section": "",
    "text": "AD: Afkorting van anno Domini (Lat., in het jaar van de Heer). Het kalenderjaar geteld vanaf het veronderstelde geboortejaar van Christus, volgens de christelijke Gregoriaanse jaartelling.\nBast: Dit weefsel wordt door het cambium naar de buitenzijde van de boom aangemaakt. Het staat in voor transport van voedingsstoffen en andere assimilaten, die door fotosynthese in de bladeren worden aangemaakt, naar de overige delen van een boom. Aan de buitenzijde van de bast vormt zich een cambium dat kurkweefsel aanmaakt (= de schors).\nBC: Afkorting van before Christ (Eng., vóór Christus). Het kalenderjaar geteld voorafgaand aan het veronderstelde geboortejaar van Christus, volgens de christelijke Gregoriaanse jaartelling.\nBCE: Afkorting van Before Common Era, als alternatieve en meer neutrale formulering voor BC (before Christ) of voor Christus.\nBoorkern: Cilinder van hout die uit een balk, stam of houten object wordt gehaald met behulp van een holle boor. Om bruikbaar te zijn voor dendrochronologisch onderzoek moet de boorrichting loodrecht op de jaarringen georiënteerd zijn.\nCambium: zie vasculair cambium\nCE: Afkorting van Common Era, als alternatieve en meer neutrale formulering voor na Christus of AD.\nChronologie: Tijdreeks met metingen van een bepaalde karakteristiek (breedte, densiteit, aandeel vroeghout, …) van opeenvolgende jaarringen. De chronologie kan ook per kalenderjaar het gemiddelde (of andere afgeleide statistiek) weergeven van meerdere gesynchroniseerde (zie cross-dating) jaarringreeksen.\nCorrelatiecoëfficiënt: Statistische maat die de samenhang/overeenkomst tussen twee variabelen uitdrukt. Een hoge correlatiecoëfficiënt geeft aan dat de waarden van de beide variabelen een zelfde (positieve correlatiecoëfficiënt) of een tegengesteld (negatieve correlatiecoëfficiënt) verband vertonen.\nCrossdating: Bij dit basisprincipe van de dendrochronologie wordt er vanuit gegaan dat bomen die over een bepaalde tijdsperiode gelijkaardige groeiomstandigheden ondervinden (klimaat, bodem, hoogteligging, …), ook een gelijkaardig groeiringpatroon zullen ontwikkelen. Daardoor kunnen jaarringreeksen van een specifieke boomsoort uit een bepaalde regio onderling, tot op het kalenderjaar precies, gesynchroniseerd worden, op basis van de unieke afwisseling van brede en smalle ringen.\nDendrochronologie of jaarringonderzoek: Is de wetenschappelijke discipline waarbij de datering van groeiringen in hout centraal staat. De opeenvolgende groeiringen worden hierbij beschouwd als een kalender, waarbij men als het ware terug kan gaan in de tijd door de groeiringen van een boom één voor één te registreren.\nDendro-klimatologie: De studie van het klimaat in het verleden met behulp van gedateerde jaarringreeksen.\nDendro-provenancing: Bepaling van het oorspronggebied van hout aan de hand van het jaarringpatroon.\nFloëem: Bastweefsel. Dit weefsel staat in voor het transport van voedingsstoffen en andere assimilaten, die door fotosynthese in de bladeren worden aangemaakt, naar andere delen van de boom. Nieuw floëemweefsel ontstaat door celdeling en -differentiatie vanuit het vasculair cambium.\nHoutanatomie: De studie en gedetailleerde beschrijving van de anatomische opbouw van hout.\nHoutstraal: Weefsel in het hout dat straalsgewijs is georiënteerd. De houtstralen zorgen voor het horizontale (radiale) transport van water en voedingsstoffen en de opslag van reservestoffen.\nHoutvaten: Reeks van korte, boven elkaar gelegen cellen waarvan de onderlinge tussenschotten verdwenen zijn. Daardoor vormen ze samen een doorlopend, buisvormig netwerk. Op een dwarse doorsnede zijn deze vaten te herkennen als ronde of ovale poriën.\nJaarring: De houtaanwas, gezien op het transversaal vlak, van één groeiperiode. Wanneer de groeiring een jaarlijkse aanwas is, wordt hij jaarring genoemd, bestaande uit vroeghout (of lentehout) en laathout (of zomerhout).\nKernhout: Dood houtweefsel waarin geen actief transport van water en voedingsstoffen meer kan plaatsvinden. Het bevindt zich in het centrale gedeelte van de stam en grenst aan het spinthout.\nLaathout: Deel van de groeiring dat later op het groeiseizoen wordt gevormd en zich dikwijls onderscheidt van het vroeghout door een dichtere opbouw.\nMerg: Het (parenchymatisch) weefsel in het centrum van de stam of wortel.\nRingporig hout: Loofhout waarbij opvallend grotere vaten zijn gevormd aan het begin van het groeiseizoen (in het vroeghout) gevolgd door een zone, binnen dezelfde jaarring, met duidelijk kleinere vaten (het laathout).\nSchors: Het weefsel dat zich aan de buitenzijde van stam en wortels bevindt. Het bestaat grotendeels uit dode cellen (kurkweefsel) dat wordt aangemaakt vanuit een cambium, op de overgang tussen schors en bast.\nSpinthout: Fysiologisch actief deel van het hout. Het spinthout is het levende houtweefsel dat de sapstroom verzorgt in de stam en dient als opslagplaats voor voedingsstoffen. Het heeft exact dezelfde structuur als het kernhout, maar bij het spinthout zijn de transportkanalen (vaten) nog grotendeels vrij. Het bevindt zich tussen het kernhout en de bast van de boom Het spinthout is bij eik, net zoals bij veel andere houtsoorten, gekenmerkt door een lichtere kleur dan het kernhout.\nSubfossiel: Eeuwenoude, niet volledig gefossiliseerde resten van dieren of planten. In tegenstelling tot fossiel materiaal, waar de oorspronkelijke organische weefsels volledig vervangen zijn door een minerale matrix, is bij subfossiele resten het oorspronkelijke organische materiaal nog (gedeeltelijk) bewaard.\nSynchroniseren: zie crossdating.\nTerminus post quem: Vroegst mogelijke tijdstip (ondergrens) waarop een gebeurtenis kan hebben plaatsgevonden.\nTerminus ante quem: Laatst mogelijke tijdstip (bovengrens) waarop een gebeurtenis kan hebben plaatsgevonden.\nVasculair cambium: Weefsellaag aan de buitenzijde van de stam of takken van struiken en bomen, waar nieuwe cellen worden aangemaakt. Dit (deel)weefstel zorgt voor de aanmaak van nieuw hout (xyleem) en bast (floëem).\nVerspreidporig hout: Loofhout met een uniforme verdeling van de vaten over de groeiring.\nVroeghout: Het deel van de groeiring dat bij de aanvang van het groeiseizoen wordt gevormd. Het is bij veel houtsoorten te herkennen aan een meer poreuze en lichtere opbouw dan het later op het groeiseizoen gevormde laathout.\nWankant: De overgang tussen hout en bast. Dit komt overeen met de zone waar het cambium te vinden is. Naar de binnenzijde toe grenst het aan de meest recent gevormde groeiring.\nWiggle-matching: Combinatie van meerdere radiokoolstofdateringen met een onderling gekende tussenafstand of schikking in de tijd om zo de precisie van de gekalibreerde radiokoolstofdateringen te verhogen. Indien wiggle-matching wordt toegepast op één of meerdere stukken hout, kan de chronologische afstand tussen twee bemonsteringspunten exact bepaald worden door het aantal tussenliggende jaarringen te tellen.\nXyleem: Houtweefsel. Dit weefsel staat in voor het transport van water, en daarin opgeloste stoffen, van de wortels naar de bladeren toe. Nieuw xyleemweefsel ontstaat door celdeling en -differentiatie vanuit het vasculair cambium."
  },
  {
    "objectID": "999_dendro_bibliografie.html",
    "href": "999_dendro_bibliografie.html",
    "title": "Bibliografie",
    "section": "",
    "text": "Baillie M.G.L., 1995. A slice through time. Dendrochronology and precision dating. B.T. Batsford Ltd, London.\n\n\nCarmiggelt A., Schulten P.J.W.M. (Red.), 2002. Veldhandleiding Archeologie, Archeologie Leidraad 1. College voor de Archeologische Kwaliteit, Zoetermeer. https://www.sikb.nl/doc/archeo/veldhandleiding_leidraad1.pdf\n\n\nCook E.R., Kairiukstis L.A., 1990. Methods of dendrochronology. Kluwer Academic Publishers, Dordrecht, Boston, London.\n\n\nDomínguez-Delmás M., Rich S., Daly A., Nayling N., Haneca K., 2018. Selecting and sampling shipwreck timbers for dendrochronological research: practical guidance. International Journal of Nautical Archaeology 48, 231–244. https://doi.org/10.1111/1095-9270.12329\n\n\nEckstein D., Baillie M.G.L., Egger H., 1984. Dendrochronological dating, in: Handbooks for Archaeologists, No. 2. European Science Foundation, Strasbourg, France, p. 55.\n\n\nEnglish Heritage, 2004. Dendrochronology. Guidelines on producing and interpreting dendrochronological dates. English Heritage, London.\n\n\nErvynck A., Debruyne S., Ribbens R., 2015. Assessment. Een handleiding voor de archeoloog. Agentschap Onroerend Erfgoed, Brussel. https://oar.onroerenderfgoed.be/item/727\n\n\nFraiture P., 2009. Contribution of dendrochronology to understanding of wood procurement sources for panel paintings in the former Southern Netherlands from 1450 AD to 1650 AD. Dendrochronologia 27, 95–111. https://doi.org/10.1016/j.dendro.2009.06.002\n\n\nFraiture P., 2007. Les supports de peintures en bois dans les anciens Pays-Bas méridionaux de 1450 à 1650: analyses dendrochronologiques et archéologiques (phdthesis). l’Université de Liège, Faculté de Philosophie et Lettres, Département des Sciences historiques,.\n\n\nFraiture P., Haneca K., 2018. Dendrochronological analysis of the panel paintings, in: Maillard-Luypaert M. (Red.), Frans Pourbus l’Ancien à Tournai. Les panneaux peints pour l’abbatiale Saint-Martin. Histoire, iconographie, style, technique, restauration., Scientia Artis. Institut Royale du Patrimoine Artistique / Koninklijk Instituut voor het Kunstpatimonium, Brussel, pp. 123–139.\n\n\nHaneca K., 2017. Dendrochronologie en erfgoedonderzoek, Handleiding agentschap Onroerend Erfgoed. agentschap Onroerend Erfgoed, Brussel. https://oar.onroerenderfgoed.be/item/437\n\n\nHaneca K., 2015. Historisch bouwhout uit Vlaanderen: import uit noodzaak? Dendrochronologisch onderzoek als bron voor houthandel en -gebruik. Bulletin KNOB 14, 158–169. https://doi.org/10.7480/knob.114.2015.3.1007\n\n\nHaneca K., 2014. Groene veteranen. Levende getuigen van de eerste wereldbrand. M&L. Monumentebn, landschappen en archeologie 33, 6–17. https://oar.onroerenderfgoed.be/uitgave/505\n\n\nHaneca K., 2008. Dendrochronologie. Onderzoeksbalans Onroerend Erfgoed Vlaanderen.\n\n\nHaneca K., 2005. Tree-ring analyses of European oak: implementation and relevance in (pre-)historical research in Flanders (phdthesis). Ghent University, Gent. https://lib.ugent.be/catalog/pug01:470536\n\n\nHaneca Kristof, Cufar K., Beeckman H., 2009. Oaks, tree-rings and wooden cultural heritage: a review of the main characteristics and applications of oak dendrochronology in Europe. Journal of Archaeological Science 36, 1–11. https://doi.org/10.1016/j.jas.2008.07.005\n\n\nHaneca K., Daalen S. van, 2017. The roof is on fire! A dendrochronological reconstruction of the restoration of the Basilica of Our Lady in Tongeren (Belgium). Dendrochronologia 44, 153–163. https://doi.org/10.1016/j.dendro.2017.05.001\n\n\nHaneca K., Dewilde M., Ervynck A., Boeren I., Beeckman H., Goetghebeur P., Wyffels F., 2009. De ’houten’ eeuw van een Vlaamse stad. Archeologisch en dendrochronologisch onderzoek in Ieper (prov. W.-Vl.). Relicta 4, 99–134. https://oar.onroerenderfgoed.be/item/230\n\n\nHoffsummer P., 1995. Les charpentes de toiture en Wallonie, typologie et dendrochronologie, (XIe-XIXe siècle), Etudes et documents, monuments et sites. Ministère de le Région Wallonne, Division du patrimoine, Namur.\n\n\nHollstein E., 1980. Mitteleuropäische Eichenchronologie: Trierer dendrochronologische Forschungen zur Archäologie und Kunstgeschichte, Trierer Grabungen und Forschungen. Verlag Phillipp von Zabern, Mainz am Rhein.\n\n\nHoubrechts D., 2000. Dendrochronologie en de handel in hout. Berichten en Rapporten over het Antwerps Bodemonderzoek en Monumentenzorg 4, 99–114.\n\n\nHoubrechts D., Eeckhout J., 2003. Dendrochronologie. Erfgoedmemo 3.\n\n\nJansma E., 2006. Dendrochronologie, in: Nationale Onderzoeksagenda voor de Archeologie (NOAA), version 1.0, accepted January 2006. https://www.cultureelerfgoed.nl/publicaties/publicaties/2006/01/01/nationale-onderzoeksagenda-archeologie-1.0\n\n\nJansma E., 1995. RememberRINGs. The development and application of local and regional tree-ring chronologies of oak for the purposes of archaeological and historical research in the Netherlands, Nederlandse Archeologische Rapporten. ROB, Amersfoort. https://dspace.library.uu.nl/handle/1874/45149\n\n\nJansma E., Lanen R.J. van, Brewer P.W., Kramer R., 2012. The DCCD: A digital data infrastructure for tree-ring research. Dendrochronologia 30, 249–251. https://doi.org/10.1016/j.dendro.2011.12.002\n\n\nMiles D., 2006. Refinements in the interpretation of tree-ring dates for oak building timbers in England and Wales. Vernacular Architecture 37, 84–96. https://doi.org/10.1179/174962906X158291\n\n\nMiles D., 1997. The interpretation, presentation and use of tree-ring dates. Vernacular architecture 28, 40–56. https://doi.org/10.1179/030554797786050563\n\n\nSchweingruber F.H., 1989. Tree rings: basics and applications of dendrochronology. Kluwer, Dordrecht.\n\n\ns.n., 2008. Mindestanforderungen für dendrochronologische Untersuchungen in der historischen Bauforschung (No. 28). Vereinigung der Landesdenkmalpfleger in der Bundesrepublik Deutschland.\n\n\nSpeer J.H., 2010. Fundamentals of tree-ring research. Univ. of Arizona Press, Tucson, Ariz.\n\n\nVan Eenhooge D., Debonne V., Haneca K., 2018. Middeleeuwse dakkappen in Brugge en ommeland. Een catalogus., Onderzoeksrapporten Agentschap Onroerend Erfgoed. agentschap Onroerend Erfgoed, Brussel. https://oar.onroerenderfgoed.be/item/718\n\n\nWestphal T., Heussner K.-U., 2016. Kleiner Leitfaden für den Umgang mit Holz für dendrochronologische Altersbestimmungen Buch. Verlag Dr. Friedrich Pfeil, München."
  }
]